http://www.urdutimes.com/news/12797.html
پاکستان اور ایران مختلف شعبوں میں تعاون بڑھانے پر متفق
اسلام اّباد: وزیر اعظم نواز شریف نے کہا ہے کہ پاکستان اور ایران کے گہر ے تعلقات باہمی احترام، مذہب اور ثقافت پر مبنی ہیں، دونوں ممالک کے برادارانہ تعلقات کو شراکت داری میں تبدیل کرنا ضروری ہے، دونوں ممالک تجارت کے حجم کو 5 ا رب ڈالر تک پہنچا سکتے ہیں ، پانچ سال میں تجارت سے دونوں ممالک فائدہ اٹھا سکتے ہیں، ان خیالات کا اظہار انہوں نے یہاں ہفتہ کو پاک ایران مشترکہ بزنس فورم کے اجلاس سے خطاب کرتے ہوئے کیا، اس موقع پر ایران کے صد ر حسن روحانی اور وفاقی وزیر خزانہ اسحق ڈار، وزیر تجارت خرم دستگیر، وزیر دفاع خواجہ آصف کے علاوہ ایرانی وفد کے اراکین اور تجاروں کی بڑی تعداد موجود تھی، اجلاس کے دوران دونوں ممالک کے مرکزی بینکوں کے درمیان تجارت کو فروغ دینے کے لیے مفاہمتی یاداشتوں پر دستخط بھی کیے گئے، اجلاس سے خطاب کرتے ہوئے وزیر اعظم نواز شریف نے کہا کہ صدر حسن روحانی کو پاکستان کے دورے پر خوش آمدید کہتے ہیں، موجودہ حکومت خطے کے ممالک کے ساتھ علاقائی روابط کو فروغ دینے کی پالیسی پر عمل پیرا ہے، خطے کے ملکوں کے ساتھ تجارت کو فروغ دینے کے لیے چین کے اشتراک سے اقتصادی راہداری قائم کر رہے ہیں معاشی اہداف کے حصول کے لیے دہشت گردی اور توانائی بحران سے جلد نمٹنا ہو گا، معاشی انقلاب سے ناصرف پاکستان بلکہ پو رے خطے میں خوشحالی آئے گی دہشتگردی اور انتہا پسندی کے خاتمے کے لیے موثر اقدامات کر رہے ہیں، دہشت گردی کی عفریت سے نمٹے بغیر قائد کا پاکستان حاصل کرنا مشکل ہے، وزریر اعظم نے کہا کہ توانائی بحران کی وجہ سے شرح نمود میں 2 فیصد تک کمی کا سامنا ہے، اسلامی ملکوں کا عالمی تجارت میں حصہ کم ہے، پاکستان اور ایران کو ایک جیسے معاشی چیلنجز کا سامنا ہے پاک ایران مشترکہ بزنس فورم کا قیام عالمی تجارت کے فروغ کے لیے مفید ثابت ہو گا، مشترکہ فورم کے اجلاس کے انعقاد پر وزارت تجارت مبارکباد کی مستحق ہے، اس موقع پر ایرانی صدر حسن روحانی نے اجلاس سے خطاب کرتے ہوئے کہا کہ بہترین مہمان نواز ی پر پاکستانی عوام اور وزیر اعظم کے شکر گزار ہیں، بزنس فورم کے انعقاد پر منتظمین کے مشکور ہیں، پاکستان اور ایران کا معاشی استحکام ایک ہے، پاکستان اور ایران باہمی تعاون سے معاشی ترقی حاصل کر سکتے ہیں، ایران پاکستان کو ایک خوشحال اور ترقی یافتہ ملک د یکھنا چاہتا ہے، علاقائی چیلنجز سے نمٹنے کیلئے دونوں ملکوں میں اقتصادی استحکام ضروری ہے، سلامتی اور ترقی ایک دوسرے سے منسلک ہیں، ایران پاکستان کے ساتھ، انفرسٹرکچر، ڈیموں، سڑکوں، تجارت، تیل اور گیس کے شعبوں میں تعاون کے لیے تیار ہے۔ ایران پاکستان کے ساتھ ٹرانزٹ اور سیاحت کے شعبوں میں تعاون کرنا چاہتا ہے۔ دونوں ممالک ایک دوسرے کی پیشہ وارانہ صلاحیتوں سے فائد ہ اٹھا سکتے ہیں پاکستان اور ایران کے درمیان سائنس اور ٹیکنالوجی کے شعبے میں تعاون کے مواقع موجود ہیں، ایران پاکستان کی توانائی اور گیس کی ضرورت پوری کر سکتا ہے، پاکستان کے ساتھ تعلیم کے شعبے میں بھی تعاون کر سکتے ہیں، انہوں نے کہا کہ ایران نے اقتصادی پابندویوں کے باوجود خطرات کا مقابلہ کیا ہے، پاکستان ایران کے درمیان مذہبی اور ثقافتی اقدار مشترکہ ہیں۔ دیگر پڑوسی ممالک کی نسبت ایران پاکستانی عوام کو اہمیت دیتا ہے۔ اجلاس سے خطاب کرتے ہوئے وزیر تجا رت خرم دستگیر نے کہا کہ پاکستان اور ایران کے درمیان صدیوں پرانے برادرانہ تعلقات ہیں دونوں ممالک کو مشترکہ معاشی چیلنجز کا سامنا ہے، انہوں نے کہا کہ پاکستان میں تجارت کے وسیع مواقع موجود ہیں، دونوں ممالک اقتصادی اور تجاری موقعوں سے فائدہ اٹھا سکتے ہیں، پاکستان ایرانی تاجروں کو ہر ممکن تعاون فراہم کرے گا۔


http://www.urdutimes.com/news/12790.html
را کی مداخلت، آرمی چیف کا ایرانی صدر سے تبادلہ خیال
راولپنڈی: آرمی چیف جنرل راحیل شریف سے ایرانی صدر حسن روحانی کی ملاقات ہوئی‘ ملاقات میں خطے کی سکیورٹی صورتحال اور باہمی دلچسپی کے امور پر تبادلہ خیال کیا گیا۔ میڈیارپورٹس کے مطابق ہفتہ کے روز آرمی چیف جنرل راحیل شریف سے ایرانی صدر حسن روحانی نے ملاقات کی ہے جس میں پاک ایران تعلقات ،خطے کی سکیورٹی صورت حال سمیت باالخصوص پاک ایران بارڈر کے امور بھی زیر بحث آئے ،ملاقات میں آرمی چیف جنرل راحیل شریف نے ایرانی صدر کو پاکستان کے اندرونی معاملات خصوصاً بلوچستان میں بھارتی خفیہ ایجنسی ’’را‘‘ کے ملوث ہونے کے بارے میں آگاہ کیا جبکہ گزشتہ روز گرفتار ہونے والے ’’را‘‘ کے افسر جو ایرانی پاسپورٹ پر ایران کے راستے بلوچستان میں داخل ہو نے سے متعلق تشویش سے ایرانی صدر کو آگاہ کیا ، رپورٹ کے مطابق دونوں رہنماؤں نے خطے میں دہشت گردوں اور انتہا پسندوں کو مشترکہ دشمن قرار دیتے ہوئے ان کے خاتمے کیلئے مشترکہ حکمت عملی اپنانے کے عزم کا اظہار کیا، ایرانی صدر حسن روحانی نے پاک فوج کی پیشہ وارانہ صلاحیتوں کو بھرپور سراہا اور کہا کہ آپریشن ضرب عضب میں پاک فوج کی کامیابیاں لائق تحسین ہیں۔


http://www.urdutimes.com/news/12787.html
روس میں محصور 18 پاکستانی شہری اسلام آباد پہنچ گئے
اسلام اّباد: روس میں پھنسے آخری 18 پاکستانی شہری بھی نجی ایئر لائن سے اسلام آباد پہنچ گئے۔ انہوں نے کہا کہ پاکستانیوں کے گروپ کے ساتھ ناروا سلوک کیا گیا، کوئی وجہ بتائے بغیر بے دخل کیا گیا۔ کئی گھنٹے بھوکے پیاسے رہے۔ روس میں پھنسے آخری 18 پاکستانی شہری بھی نجی ایئر لائن سے اسلام آباد پہنچ گئے۔


http://www.urdutimes.com/news/12777.html
سرکل رجسٹرار اسلام آباد ملک دین کرپشن کے الزام میں گرفتار
اسلام آباد : نیب نے سرکل رجسٹرار کوآپریٹو ہاؤسنگ سوسائٹیز اسلام آباد ملک دین کو کرپشن اور اربوں روپے کے غیر قانونی اثاثے بنانے کے الزام میں گرفتار کر لیا ہے۔ نیب نے گھر پر چھاپہ مار کر چار کلاشنکوفیں‘ اسلحہ میگزین‘ غیر قانونی کرنسی‘ شراب کی بوتلیں بھی برآمد کر لی ہیں۔ ملک دین معمولی نوعیت کا کلرک تھا لیکن موصوف نے کرپشن سے چار ہاؤسنگ سوسائٹیاں وفاقی دارالحکومت کے پوش سیکٹرز میں بنگلے‘ پیٹرول پمپ اور کئی کمپنیاں بنا رکھی ہیں ۔ نیب کی طرف سے جاری پریس ریلیز کے مطابق نیب نے اربوں روپے کرپشن اور ناجائز اثاثے بنانے کے ٹھوس شواہد ملنے کے بعد سرکل رجسٹرار ہاؤسنگ سوسائٹیز اسلام آباد ملک دین کو جمعہ کے روز صبح سویرے اچانک چھاپہ مار کر گرفتار کر لیا ہے۔ ان پر الزام ہے کہ فیڈریشن آف ایمپلائز کو آپریٹو ہاؤسنگ سوسائٹی سیکٹر ای 11 اور سیکٹر ای 11/2 کے ایڈمنسٹریٹر کی حیثیت سے اختیارات کا غلط استعمال کر کے اربوں روپے کے اثاثے بنائے ہیں۔ ملک دین نے ہاؤسنگ سوسائٹی میں قبرستان ‘ سکول کے پلاٹ بھی فروخت کر کے اربوں روپے ناجائز طریقہ سے بنائے۔ ملک دین کرپشن کے ذریعے اسلام آباد کے پوش علاقے سیکٹر آئی ایٹ اور نجی ہاؤسنگ سوسائٹی میں بنگلے خرید رکھے ہیں۔ نیب کی تحقیقاتی ٹیم نے ان کے بنگلہ نما گھر جو کہ آئی ایٹ میں واقع ہے پر اچانک چھاپہ مارا اور گھر سے حساس نوعیت کے سرکاری ریکارڈ برآمد کر لیا۔ گھر سے ایسے ریکارڈ بھی ملے ہیں جس کے مطابق ملک دین نے اسلام آباد میں درجنوں بنگلے خرید رکھے ہیں۔ چھاپے کے دوران گھر سے غیر ملکی کرنسی ‘ چار عدد بغیر لائسنس کلا شنکوف اور درجنوں ولائتی شرا ب کی بوتلیں بھی برآمد کی گئی ہیں۔ نیب آج عدالت میں ملزم کو پیش کر کے جسمانی ریمانڈ حاصل کرے گا۔ ملک دین کا تعلق پنجاب کے ضلع خانیوال سے ہے یہ غریب خاندان کا بیٹا ہے اور ڈی سی آفس اسلام آباد میں سیاسی سفارش پر کلرک بھرتی ہو ا تھا کلرک سے ترقی کرکے سرکل رجسٹرار کے عہدے پر پہنچا اور بطور سرکل رجسٹرار کرپشن کے نئے ریکارڈ قائم کر دیئے اور اربوں روپے کے غیر قانونی اثاثے بنائے ملک دین نے پنجاب میں کئی ایکڑ ز مین بھی خرید رکھی ہے اور اب یہ اسلام آباد میں شاہانہ زندگی بسر کر ر ہا ہے ملک دین نے بلیک منی سے کئی کمپنیاں بھی قائم کر رکھی ہیں ۔ ملک دین پر پہلے بھی کرپشن کے مقدمات قائم کئے گئے تھے لیکن ر شوت کے بل بوتے پر بری ہوگئے تھے ۔ ملک دین کے سکینڈل میں اسلام آباد کے بڑے بڑے با اثر لوگ بھی ملوث ہیں اگر نیب نے نیک نیتی اور پیشہ وارانہ طریقہ سے تحقیقات کیں تو قوم کی اربوں روپے لوٹی گئی رقم واپس قومی خزانہ میں جمع ہوسکتی ہے۔


http://www.urdutimes.com/news/12768.html
ایرانی صدر کی وزیر اعظم نواز شریف سے ملاقات
اسلام آباد: وزیراعظم نوازشریف سے ایران کے صدر حسن روحانی نے ون آن ون ملاقات کی ، اس کے بعد وفود کی سطح پر مذاکرات ہوئے۔ ا یرانی صدر حسن روحانی 2 روزہ دورے پر اسلام آباد پہنچے تو وزیراعظم نے کابینہ ارکان کے ہمراہ چکلالہ میں نور خان ائیر بیس پر ان کا پرتپاک استقبال کیا۔ اس موقع پر ایرانی صدر کو21 توپوں کی سلامی دی گئی۔ ایرانی کابینہ کے ارکان، اعلی حکام اور تاجروں کا اعلی سطح کا وفد بھی ا یرانی صدر کے ہمراہ موجود ہے ۔ ایرانی صدر وزیراعظم نوازشریف سے ملاقات کے لیے پرائم منسٹر ہاؤس پہنچے تو وزیراعظم نے ان کا خیرمقدم کیا، ایرانی صدر کو گارڈ آف آنر پیش کیا گیا، ایرانی صدر نے وزیراعظم نوازشریف سے ون آن ون ملاقات کی، بعد میں پاکستان اور ایران کے درمیان دو طرفہ تعلقات، باہمی تعاون سمیت د یگر امور پر بات چیت ہوئی۔


http://www.urdutimes.com/news/12765.html
سیاست کو تخلیقی لوگوں کی ضرورت ہے، پرویز رشید
اسلام آباد : وفاقی وزیر اطلاعات و نشریات سینیٹر پرویز رشید نے کہا ہے کہ سیاست کو تخلیقی لو گوں کی ضر ورت ہے، سردار عتیق نے مسلم کانفرنس کو آمریت کے ہاتھ کی چھڑی اور جیب کی گھڑی بنایا ، جمہوری قوتوں کو آمریت کا آلہ کار نہیں بننا چاہیے ، آمریت کو صرف زوال اور جمہوریت کو عروج حاصل ہے، لوگ سیاست میں پلاٹوں پر قبضہ کرنے آتے ہیں لیکن مشتاق منہاس ایک ایماندار شخصیت ہے ، امید ہے کہ وہ سیاست کے میدان میں آنے کے بعد ملک کی تعمیر و ترقی میں اپنا کلیدی کردار ادا کرینگے، وفاقی وزیر اطلاعات نے میڈیا ٹاؤن کی توسیع اور میڈیا کے نئے لوگوں کے ہاؤسنگ کے مسائل حل کرنے کی یقین دھانی کراتے ہوئے کہا کہ میڈیا ٹاؤن دیگر سوسائٹیوں کیلئے ایک مثال بن چکا ، ماضی میں پنجاب حکومت سے جانیوالوں نے شہباز شریف کو خزانہ خالی کر کے صرف منصوبوں کا قبرستا ن دیکر گئے ۔ اس امر کا اظہار انہوں نے جمعہ کو میڈیا ٹاؤن ہاؤسنگ سوسائٹی کے سیکرٹری فاروق فیصل کی جانب سے نیشنل پریس کلب کے سابق صدر و نامور اینکر پرسن مشتاق منہاس کے اعزاز میں منعقدہ تقریب سے خطاب کرتے ہوئے کیا۔ تقریب میں پی ایف یو جے کے سابق صدر افضل بٹ ، نیشنل پریس کلب کے سابق صدر طارق چوہدری ، سینئر صحافی سعود ساحر، رانا طاہرسمیت صحافیوں کی ایک بڑی تعدا د بھی شریک تھی ۔ سینیٹر پرویز رشید نے کہا کہ مشتاق منہاس ، فاروق فیصل اور افضل بٹ سمیت دیگر ساتھیوں نے صحافیوں کی فلاح و بہبود کیلئے بھر پور کوششیں کی ہیں اور ہر کام نیک نیتی اور لگن سے کیا جس کے باعث انہیں کامیابی حاصل ہوئی ، میڈیا ٹاؤن ہاؤسنگ سوسائٹی منصوبہ میں کئی بار انہیں ٹالا تھا لیکن مشتاق منہاس اور دیگر ساتھیوں کی لگن میں کمی نہیں آئی او ر آج میڈ یا ٹاؤن کا منصوبہ سب کے سامنے ہیں جو ملک کے کامیاب ترین ہاؤسنگ منصوبوں میں سے ایک ہے جو حکومت کی آمدن میں اضافہ بھی کر رہی ہے جس پر انتظامیہ مبارکباد کی مستحق ہے، وفاقی وزیر نے میڈیا ٹاؤن کی توسیع اور میڈیا کے نئے لوگوں کے ہاؤسنگ کے مسائل حل کرنے کی یقین دہانی کراتے ہوئے کہا کہ جس طرح میڈیا ٹاؤن کو کامیاب ماڈل بنا کر ثابت کیا گیا ہے اس کے بعد وہ اپنی بھر پور کوشش کرینگے کہ وہ اس طرز کا ایک اور ما ڈل دلوانے میں اپنا مثبت کرد ا ر ادا کریں۔ انہوں نے کہاکہ ماضی میں پنجاب میں سابق وزیر اعلیٰ نے اتنے زیادہ پراجیکٹ شروع کئے کہ منصوبوں کا قبرستان بنا کر وزیر اعلیٰ پنجاب شہباز شریف کو دیکر چلے گئے اور قومی خزانہ بھی خالی تھا۔ انہوں نے کہا کہ مشتاق منہاس کوچہ صحافت سے نکل کر بازار سیاست میں داخل ہو گئے ہیں۔ سیاست میں مشتاق منہاس جیسے باصلاحیت شخصیات کی ضرورت ہے۔ عوام نے اپنی محبت ا ور اعتماد کا وو ٹ دیکر نواز شریف کو ملک کا تیسری بار وزیراعظم بنا یا اور امید ہے کہ عوام چوتھی بار بھی انہیں ہی وزیراعظم منتخب کرائیں گے۔ پرویز رشید نے کہا کہ سردار عتیق نے مسلم کانفرنس کو آمریت کے ہاتھ کی چھڑی اور جیب کی گھڑی بنایا۔ اقتدار کی کشمکش کے کھیل میں مسلم کانفرنس سے دوری رکھنا ضروری ہے تاکہ انہیں احساس ہو کہ جمہوری قوتوں کو آمریت کا آلہ کار نہیں بننا چاہیے جبکہ آمریت کو صرف زوال اور جمہوریت کو عرو ج حاصل ہے۔ سردار عتیق و احد شخصیت ہیں جنھوں نے اپنی ہی جماعت کے وزیراعظم راجہ فاروق حیدر کے خلاف سازش کی۔ وزیر اطلاعات نے مزید کہا کہ لوگ سیاست میں پلاٹوں پر قبضہ کرنے آتے ہیں لیکن مشتاق منہاس ایک ایماندر شخصیت ہے اور امید ہے کہ وہ سیاست کے میدان میں آنے کے بعد ملک کی تعمیر و ترقی میں اپنا کلیدی کردار ادا کرینگے۔ مشتاق منہاس کو سیاست میں آنے کیلئے میں نے اکسایا کیونکہ مجھے تخلیقی لوگ اچھے لگتے ہیں۔ میڈیا ٹاؤ ن ہاؤسنگ سوسائٹی کے سیکرٹری فاروق فیصل نے سوسائٹی کی کارکردگی رپورٹ پیش کرتے ہوئے کہا کہ میڈیا ٹاؤن واحد سوسائٹی ہے جو دیگر سوسائٹیز کے مقابلے میں پنجاب حکومت کی آمدن میں کروڑوں کا اضافہ کر رہی ہے۔ میڈیا ٹاؤن میں جلد تعلیمی ادارہ قائم ہو گا۔ انہوں نے وفاقی وزیر سے درخواست کی کہ میڈیا ٹاؤن ہاؤسنگ سوسائٹی کے ماڈل پر نئے آنیوالے ممبران اور میڈیا انڈسٹری کیلئے اسی طرز کا ماڈل دیں۔ اس حوالے سے میڈیا ٹاؤن سوسائٹی نے تمام اثاثے بھی بنا لئے ہیں اور وہ نئے منصوبہ کیلئے ضامن بننے کیلئے تیار ہیں اور اس حوالے سے جو اثاثے بنائے اسکی ضمانت د ینے کو بھی تیار ہیں۔ فاروق فیصل نے اس امید کا اظہار کیا کہ جس طر ح مشتاق منہاس نے صحافتی میدان میں کامیابیاں حاصل کی ، سیاست کے میدان میں بھی وہ اسی طرح کامیاب ہونگے۔ تقریب سے خطاب کرتے ہوئے مشتاق منہاس نے کہا کہ انہوں نے ہمیشہ خود کے لئے کچھ نہیں مانگا، مانگا تو صحافیوں اور اپنے کشمیریوں کے لئے مانگا۔ پرویز رشید نے ہمیشہ ہمارے سرپرست کا کردار ادا کیا جبکہ صحافیوں سے میرا عمر بھر کا رشتہ ہے۔ انہوں نے کہا کہ میڈیا ٹاؤن کے لئے انڈر گراونڈ بجلی کی تنصیبات کے لئے 31 کروڑ روپے وزیر اعلیٰ پنجاب شہباز شریف نے دئیے۔31 کروڑ روپے دینے کے بعد غصے میں اپنا قلم توڑ دیا تھا۔ جس سیاست میں اب آگیا ہوں یہ بہت سفاک سیاست ہے جبکہ وزیر اعظم نواز شریف کے اعتماد پر پورا اترنے کی کوشش کروں گا۔


http://www.urdutimes.com/news/12764.html
بھارتی ایجنٹ کی گرفتاری ، پاکستان کا عالمی برادری سے رابطہ
اسلام آباد: بھارتی ایجنٹ کی گرفتاری کے بعد پاکستان نے امریکہ برطانیہ سمیت دنیا بھر میں بھارتی دراندازی کا معاملہ اٹھا دیا ۔ ایرانی صدر کو بھی بھارتی دراندازی سے متعلق آگاہ کیا گیا ۔ نجی ٹی وی کے مطابق سیکرٹری خارجہ نے بھارتی خفیہ ایجنسی را کے ایجنٹ کی گرفتاری کے بعد دنیا بھر میں پاکستانی سفارتخانوں کو ہدایت کی ہے کہ وہ بھارتی دراندازی کا معاملہ اٹھائیں سیکرٹری خارجہ نے جرمنی ، امریکہ ، برطانیہ سمیت دنیا کے مختلف ممالک کو بھارتی دراندازی سے متعلق آگاہ کیا ہے نجی ٹی وی ذرائع کے مطابق پاکستان کے دورے پر آئے ایرانی صدر کو بھی بھارتی دراندازی سے متعلق آگاہ کیا گیا ہے ۔


http://www.urdutimes.com/news/12763.html
را کے ایجنٹ کی گرفتاری پر بھارتی ہائی کمشنر کی دفتر خارجہ طلبی
اسلام آباد: بلوچستان سے را کے ایجنٹ کی گرفتاری پر پاکستان نے بھارتی ہائی کمشنر کو دفتر خارجہ طلب کر کے شدید احتجاج ریکارڈ کرایا ہے۔ ا طلاعات کے مطابق پاکستانی حکام نے بھارتی ہائی کمشنر کو دفتر خارجہ طلب کر کے بلوچستان سے را کے ایجنٹ کی گرفتاری سے متعلق تفصیل پیش کی گئی اور پاکستان میں بھارتی مداخلت پر سخت احتجاج کیا گیا۔ پاکستان کی جانب سے بھارتی ہائی کمیشن کو ایک مراسلہ بھی فراہم کیا گیا ہے جس میں کہا گیا ہے را کی پاکستان کے مختلف شہروں میں کاروائیوں کا معاملہ بین الاقوامی سطح پر اٹھایا جائے گا، بھارت مستقبل میں اس قسم کی تخریبی کارروائیوں سے باز رہے۔ واضح ر ہے کہ گزشتہ روز بلوچستان سے را کے لئے جاسوسی کرنے والا بھارتی نیوی کا حاضر سروس افسر گرفتار ہوا تھا جس کے براہ راست کالعدم بی ایل اے سے رابطے تھے، اس سے قبل بھی متعدد بھارتی جاسوس کراچی اور بلوچستان کے مختلف شہروں سے گرفتار کئے جا چکے ہیں جو پا کستان مخالف سرگرمیوں میں شامل ہیں۔


http://www.urdutimes.com/news/12746.html
سری نگر، پاکستانی پرچم لہرانے پر 10 سالہ لڑکا گرفتار
سری نگر: بھارتی پولیس نے مقبوضہ کشمیر میں پاکستانی پرچم لہرانے کے الزام میں 10 سالہ لڑکے کو گرفتارکر لیا۔ بھارتی میڈیا کے مطابق گرفتار لڑکے محمد اسماعیل خان کا تعلق شمالی کشمیر کے ضلع بانڈی پور ہ سے ہے جبکہ محمد اسماعیل کو گرفتار کر کے نوہٹا میں رکھا گیا ہے ۔


http://www.urdutimes.com/news/12738.html
پی آئی اے کا کرایے کی تفصیل نہ دینے پر حج پالیسی تاخیر کا شکا ر
اسلام آباد: پاکستان انٹرنیشنل ائیر لائن کی جانب سے حج کرایوں کی تفصیلات فراہم نہ کیے جانے کے باعث حج پالیسی تاخیر کا شکارہوگئی ہے،وزارت مذہبی امور کے حکام نے سیاسی دباو پر ہارڈ شپ کوٹہ بحال کرنے پر غور شروع کر دیا۔سرکاری حج پرکتنی رقم خرچ ہوگی ؟؟ وزارت مذہبی امور ریٹ طے کرنے میں ایک بارپھرناکام ہوگیا،جسے اس معاملے میں پی آئی اے کے جواب کا انتظار ہے۔تین ہفتے گزر گئے پی آئی اے انتظامیہ کرایوں کے نرخ فراہم نہ کرپائی۔ادھرذرائع نے بتایاہے کہ وزارت مذہبی امور نے پرائیویٹ حج کوٹہ 10 فیصد کم کرنے کا فیصلہ کیا ہے، رواں سال سرکاری کوٹے پر60 فیصد جبکہ پرائیویٹ حج سکیم کے تحت 40 فیصد عازمین حج حجاز مقدس جا سکیں گے۔یہ بھی معلوم ہوا ہے کہ سیاسی دباو کے باعث وزارت کے حکام ختم کیے جانے والے 5 فیصد ہارڈ شپ کوٹے کو دوبارہ بحال کرنے پر غور کررہے ہیں، جس کے تحت ارکان پارلیمنٹ اور حکومتی شخصیات کو حج پر بھجوا جاسکے گا۔پی آئی اے سے ریٹس ملنے کے بعد منگل کو حج پالیسی کو حتمی شکل دیے جانے کاامکان ہے۔


http://www.urdutimes.com/news/12735.html
لاہور،قتل کے مجرم کے 22سال بعد ڈیتھ وارنٹ جاری
لاہور: ڈسٹرکٹ اینڈ سیشن جج نذیر احمد گجانہ نے قتل کے مجرم غلام مصطفی کے 22سال بعد ڈیتھ وارنٹ جاری کردیئے، مجرم کو 29مارچ کو ساہیوال میں صبح 6بجے پھانسی دی جائے گی۔مجرم غلام مصطفی ٰاوکاڑہ کا رہنے والا ہے اور 1992 میں گلشن اقبال لاہور میں رہائش پذیر تھا، اس نے اپنے مخالف فریق پرویز کو فائرنگ کرکے قتل کردیاتھا جس کے بعد تھانہ گلشن اقبال پویس نے اس کے خلاف مقدمہ درج کرلیا،بعد میں 1993ئمیں اس کا چالان سپیشل جج جسٹس ریٹائرڈ گلباز خان کی عدالت میں پیش ہوا، عدالت نے جرم ثابت ہونے پر مجرم کو سزائے موت کا حکم سنایا، مجرم نے اعلی عدالتوں میں اپیلیں کی جو خارج ہوگئیں،مجرم کی درخواست پر اسے کوٹ لکھپت جیل سے ساہیوال جیل منتقل کردیا گیا جہاں اس کے ڈیتھ وارنٹ جاری ہوئے لیکن مقتول کے ورثا سے صلح کی بات ہونے کی وجہ سے سزائے موت روک دی گئی اس طرح مجرم کی پھانسی قانونی پیچیدگی کی وجہ سے رکتی رہی،اب ورثا کی طرف سے معافی دینے سے انکار پر 22سال بعد سیشن جج نے دوبارہ مجرم کے 29مارچ کے لئے ڈیتھ وارنٹ جاری کرتے ہوئے ساہیوال جیل کے سپرنٹنڈنٹ کو بھجوادیئے گئے ہیں ۔


http://www.urdutimes.com/news/12728.html
ملتان ،نیب کی کاروائی واپڈا ھاؤسنگ سوسائٹی کا سابق سیکرٹری گرفتار
ملتان : نیب نے ملتان میں کارروائی کرتے ہوئے واپڈا ٹاؤن ہاؤسنگ سوسائٹی کے سابق سیکریٹری سعید خان کو گرفتار کر لیاہے ۔ ملزم پر پلاٹوں کی ناجائز خرید و فروخت اور کروڑوں کی کرپشن کا الزام ہے۔ملتان میں نیب نے کاروائی کرتے ہوئے سابق سیکرٹری واپڈا ٹاون سعید خان کو حراست میں لے لیا۔ سعید خان پر الزام ہے کہ انہوں نے واپڈا ٹاون میں مبینہ طور پر پلاٹوں کی ناجائز خریدو فروخت کے دوران کروڑوں روپے کی کرپشن کی۔ سعید خان نے اپنے اختیارات کا ناجائز استعمال کرتے ہوئے ادارے اور قومی خزانے کو بھاری نقصان پہنچایا۔ نیب ملتان کی ٹیمیں گزشتہ کئی روز سے سعید خان کے خلاف مبینہ کرپشن کیسز پر کام کر رہی تھیں۔


http://www.urdutimes.com/news/12726.html
عار ف والا میں 12سالہ بچی سے مبینہ زیادتی،ملزم کا اعتراف جرم
عارف والا: عارف والا میں 12سالہ بچی سے مبینہ زیادتی کی گئی ،ملزم نے جرم کا اعتراف کر لیا ہے۔پولیس کے مطابق عارف والا کے نواحی گاؤں حسن آرائیاں کے محنت کش کی 12سالہ بیٹی قریبی دکان پر گئی تھی جہاں اسے زیادتی کانشانہ بنایاگیا۔ملزم کو گرفتا رکرکے مقدمہ درج کرلیاگیاہے جبکہ بچی کے طبی معائنے کے بعد میڈیکو لیگل سرٹیفکیٹ جاری کر دیا گیا ہے، متاثرہ بچی کی والدہ نے وزیر اعلیٰ پنجاب شہباز شریف سے اپیل کی ہے کہ ا نہیں انصاف فراہم کیاجائے۔


http://www.urdutimes.com/news/12711.html
ماسکو میں پھنسے پاکستانی تاجروں کی وطن واپسی کا عمل شروع
کراچی:.روس میں پھنسے پاکستانیوں کی بالآخر جان چھوٹ گئی، 48 ا فراد کراچی جبکہ 30 اسلام آباد پہنچ گئے۔ مزید 36کچھ دیر میں لاہور پہنچیں گے۔ 3 افراد بیماری کے سبب سفر نہ کر سکے۔ ماسکو میں محصور رہنے والے48 پاکستانی پہلے دبئی پہنچے تھے جہاں سے انہیں پرواز ای کے604 لے کر کراچی پہنچ گئی ہے جبکہ 30 پاکستانی ترکش ایئر لائن کے ذریعے اسلام آباد پہنچ گئے ہیں۔ ماسکو میں عذاب جھیل کر دبئی کے ر استے کراچی پہنچے 48 افراد نے اب سکھ کا سا نس لیا ہے ۔ مسافروں کے اہل خانہ نے دعوی کیا ہے کہ انہیں حکومت کی طرف سے کسی قسم کی سپورٹ نہیں کی گئی، ہمارے پیارے وہاں پڑے رہے، ہو سکتا ہے کہ ائیر پورٹ حکام ان سے تفتیش کریں۔


http://www.urdutimes.com/news/12710.html
کراچی:کورنگی میں کارروائی،3 مغوی بازیاب،3اغواکار ہلاک
کراچی: کراچی کے علاقے کورنگی ابراہیم حیدری میں ایس آئی یو اور سی پی ایل سی نے مشترکہ کارروائی کی ہے جس میں 3 مغوی بازیاب کرلیے گئے ہیں جبکہ 3 اغواکاروں کو ہلاک کر نے کادعوی کیا گیا ہے۔ پولیس کے مطابق بازیاب افراد میں میاں بیوی اور ان کا بچہ شامل ہے۔ پولیس کا کہنا ہے کہ ملزمان سے فائرنگ کا تبادلہ اس وقت بھی جاری ہے۔


http://www.urdutimes.com/news/12705.html
نجی ائیر لائن کو 3 ماہ میں 90 لاکھ روپے کا جرمانہ
اسلام آباد: وزیر داخلہ کی ہدایت پر نجی ائیر لائن کو 3 ماہ میں 90 لاکھ روپے کا جرمانہ کیا گیا ہے۔ تفصیلات کے مطابق وزیر داخلہ چوہدری نثار کی جانب سے دی جانے والی سخت ہدایت پر نجی ائیر لائن کو 3 ماہ میں 90 لاکھ روپے کا جرمانہ ہوا ہے۔ نجی ائیر لائن کو یہ جرمانہ قوائد و ضوابط کی خلاف ورزی کرنے پر کیا گیا۔ مذکورہ نجی ائیر لائن کی جانب سے غیر ملکیوں کو بغیر ویزے کے پاکستان لایا گیا تھا۔ اس حوالے سے وزیر داخلہ نے ہدایت جاری کی ہے کہ ویزہ قوائد و ضوابط پر سختی سے عمل کروایا جائے۔


http://www.urdutimes.com/news/12701.html
اشتعال انگیز، بد حواسی، مایوسی پھیلانے والی خبروں پر پابندی عائد
اسلام آباد: پیمرا نے اشتعال انگیزی، بدحواسی، ما یوسی پھیلانے والی اور بچوں اور عورتوں کیلئے پرسوز خبروں اور میوزک پر پابندی عائد کر دی ہے ۔ میڈیا کو جاری ایڈوائس میں پیمرا نے پرنٹ اور الیکٹرونک میڈیا کو مستقبل میں خبروں کی شائستگی اور قدر و قیمت کا خیال رکھنے کا حکم دیدیا ہے۔ پیمرا کا کہنا ہے کہ الیکٹرونک میڈیا بچوں اور عورتوں کیلئے پر سوز بیک گراؤنڈ میوزک اور خبروں کے معاملے میں نہ صرف احتیاط کریں بلکہ اس سے اجتناب کریں، تمام ٹی وی چینلز دہشتگردی کے واقعات کی نشریات میں صحافتی اقدار اور حدود کی درجہ بندی کرے، واقعہ کی حقیقت پسندانہ عکاسی کرے، غیر مصدقہ اطلاعات پھیلانے سے اجتناب کرے، جب واقعہ کی فوٹیج دوبارہ نشر کرنا ہو تو اس پر واضح انداز میں ’’فائل‘‘ لکھیں اور جو فوٹیج نئی ہو تو اس پر ’’تازہ ترین‘‘ لکھا جائے۔ خونی مناظر، تشدد و جر ائم کی غیر ضروری فوٹیج نہ چلائی جائیں۔ مزید میڈیا رپورٹرز، اینکرپرسن اور جرنلسٹس وغیرہ کو چاہئے کہ الفاظ، آواز اور حواس پر قابو رکھنے کے ساتھ ساتھ اعصاب پر قابو رکھیں اور اشتعال انگیزی اور بدحواسی نہ پھیلائیں، بلا تعطل نشریات میں اپنے لہجے اور آواز کو دھیما رکھا جائے۔


http://www.urdutimes.com/news/12699.html
فاٹا: 102 سال بعد غیر مسلم کو ڈومیسائل جاری
فاٹا: وفاق کے زیر انتظام قبائلی علاقے فاٹا میں تقریبا 102 سال بعد پہلی بار کسی غیر مسلم یعنی اقلیتی بر ادری سے تعلق رکھنے والے شخص کو ڈومیسائل سر ٹیفکیٹ جاری کیا گیا۔ شہر یار مسیح اقلیتی برادری سے تعلق رکھنے والا فاٹا کا وہ پہلا شخص ہے جسے ڈومیسائل سر ٹیفکیٹ جاری کیا گیا۔18 سالہ شہریار کو 16 مارچ 2016 کو ڈومیسائل سر ٹیفکیٹ جاری کیا گیا۔ شہر یار کے والد اور پاکستان اقلیتی اتحاد کے صدر ارشد مسیح کا کہنا تھا کہ ان کے دادا چِراغ مسیح 1914 میں ہجرت کر کے فاٹا آئے تھے، لیکن کئی دہائیاں گزر جانے کے بعد بھی انہیں سرکاری نوکری حاصل کرنے اور جائیداد خریدنے کا حق نہیں ملا کیونکہ ان کے پاس ڈومیسائل سر ٹیفکیٹ نہیں تھا۔ا نہوں نے کہا کہ قبل ازیں انہیں صرف رہائشی سر ٹیفکیٹ دیا گیا تھا، جبکہ فرنٹیئر کرائمز ریگولیشن (ایف سی آر) کے قوانین اقلیتی برادری کے افراد کو ڈومیسائل جاری کرنے میں رکاوٹ تھے۔ ارشد مسیح کا کہنا تھا کہ 2005 میں پہلی بار پارلیمنٹیرینز کو فاٹا میں اقلیتی برادری کی موجودگی سے آگاہ کیا گیا، سینیٹر فرح عاقل نے 2014 میں پہلی بار سینیٹ میں اس حوالے سے آواز اٹھائی اور اقلیتوں کے حقوق کے حوالے سے بِل پیش کیا، جبکہ 2015 میں اس وقت کے گورنر خیبر پختونخوا سردار مہتاب عباسی نے اس حوالے سے سمری پر دستخط کیے۔ ا نہوں نے سرکاری نوکریوں میں اقلیتی برادری کے افراد کے لیے کوٹہ بڑھانے کا بھی مطالبہ کیا۔


http://www.urdutimes.com/news/12698.html
دیر: 10سالہ بچی اور بچے کو ونی کرنے کی کوشش ناکام
اپر د یر: صوبہ خیبر پختونخوا کے علاقے اپر دیر میں پولیس نے خاندانی تنازع کے حل کے لیے جرگے کی جانب سے 10سالہ بچی اور بچے کو ونی ہونے سے بچا لیا۔ ڈسٹرکٹ پولیس افسر (ڈی پی او) دیر اسرار باچا کے مطابق مقامی افراد نے پولیس کو اطلاع د ی کہ دو باندو کے علاقے میں ایک جرگہ ونی کے طور پر 2 بچوں کے نکاح کی تقریب منعقد کر رہا ہے تاکہ بچوں کے خاندان کے درمیان تنازع کو ختم کیا جا سکے ۔ انھوں نے مزید بتایا کہ پولیس کے پہنچتے ہی جرگہ کے اراکین موقع سے فرار ہوگئے۔ پولیس نے 10سالہ بچی اور بچے کو اپنی تحویل میں لے لیا۔ ڈی پی او نے بتایا کہ اس سے قبل 10 سا لہ بچے کے اہلخانہ کو علم ہوا کہ اس کی بڑی بہن کا ایک 20 سالہ شخص سے فون کال اور میسجز کے ذریعے رابطہ ہے، جس کے بعد لڑکی کے گھر والوں نے مذکورہ شخص کو 'غیرت' کے نام پر قتل کرنے کی کوشش کی۔ باچا کے مطابق پولیس نے مداخلت کر کے مذکور ہ شخص کو حفاظتی تحویل میں لے لیا اور بعد ا زاں کیس کو عدالت میں پیش کر کے اسے رہا کر دیا۔ تاہم دونوں خاندانوں کے خیال میں بظاہر یہ کیس حل نہیں ہوا، یہی وجہ ہے کہ انھوں نے تنازع کے خاتمے کے لیے ونی کے طور پر مذکورہ شخص کی چھوٹی بہن اور لڑکی کے چھوٹے بھائی کی شادی کا فیصلہ کیا۔


http://www.urdutimes.com/news/12695.html
چنیوٹ ،پندرہ سالہ لڑکی سے پانچ افراد کی اجتماعی زیادتی
چنیوٹ : پندرہ سالہ لڑکی سے پانچ افراد کی اجتماعی زیادتی۔ ذرائع کے مطابق تھانہ بھوآنہ کے علاقہ وارڈ نمبر 5 کی رہائشی زہرہ کو ایک ماہ قبل علاقہ کے رہائشی ظفر وغیرہ اغواء کر کے نامعلوم مقام پر لے گئے جس کا تھانہ بھوآنہ میں مقدمہ نمبر 119/16 زیر دفعہ 365B د رج کر لیا گیا زہرہ کے والد محمد اسلم کے مطابق ایک ماہ بعد زہرہ ان کے چنگل سے نکل کر واپس آئی ہے پولیس کو ملزمان کے نام اور میڈیکل رپورٹ دی گئی ہے جس میں زیادتی ثابت ہوگئی ہے لیکن تاحال پولیس ملزمان کو گرفتار نہیں کیا اس کا کہنا تھا کہ زہرہ کی والدہ سات سال قبل انتقال کر گئی ہے جبکہ وہ خود بھی نابینا ہے اب ملزمان کی طرف سے انہیں دھمکیاں دی جا رہی ہیں پولیس کا تعاون نہ ہونے کی وجہ سے وہ عدالت کا رخ کر ر ہے ہیں انہوں نے علاقہ مجسٹریٹ حامد علی تلہ کی عدالت میں اپنی بیٹی کا بیان ریکارڈ کرو ا دیا ہے عدالتی بیان میں زہرہ نے ملزمان پر الزام لگایا کہ وہ اس کو زیادتی کا نشانہ بناتے رہے اور اس کو رسیوں کی مدد سے باندھ کر رکھا گیا تھا د وسری طرف ملزمان کی طرف سے اسے سیاسی شاخسانہ قرار دیا جا رہا ہے اور اس واقعہ کو مکمل طور پر جھوٹا اور بے بنیاد قرار دیا جا رہا ہے۔


http://www.urdutimes.com/news/12690.html
لاہور، ڈینگی کے مریضوں کے مکمل کوائف جمع کرنے کا حکم
لاہور: صوبہ بھر کے تمام پرائیویٹ اور نجی ہسپتالوں کے مالکان کو محکمہ صحت پنجاب کی طرف سے جاری ہدایت نامہ میں کہا گیا ہے کہ وہ ہسپتالوں میں آنیوالے ڈینگی کے مریضوں کے مکمل کوائف اپنے پاس رکھیں۔ محکمہ صحت کے ذرائع نے بتایا کہ محکمہ صحت کسی بھی وقت ان متاثرہ افراد کا ریکارڈ پرائیویٹ ہسپتالوں سے حاصل کر سکتا ہے۔ ڈینگی مریضوں کے کوائف نہ رکھنے والے ہسپتالوں کیخلاف محکمانہ کاروائی بھی عمل میں لائی جا سکتی ہے۔


http://www.urdutimes.com/news/12686.html
پاکستان میں غیرمسلم صدر کیو ں نہیں بن سکتا، بلاول زرداری
عمر کوٹ: پاکستان پیپلز پارٹی کے چیئرمین بلاول بھٹو زرداری کا کہنا ہے کہ بھارت میں مسلمان صدر بن سکتا ہے تو پاکستان میں کوئی غیر مسلم کسی اعلی عہدے پر فائز کیوں نہیں ہو سکتا۔ عمر کوٹ میں ہندو برادری کے ساتھ ہولی کی تقریب میں شرکت کے بعد ا جلاس سے خطاب کرتے ہوئے بلاول بھٹو کا کہنا تھا کہ پیپلز پارٹی انسانی حقوق اور برابری کی بات کرتی ہے، پیپلز پارٹی کا منشور مساوات پر مبنی ہے اور میں رنگ و نسل اور امیر و غریب کے فرق پر یقین نہیں رکھتا۔ ان کا کہنا تھا کہ ہم مشرف کے لئے الگ اور بے نظیر بھٹو کے لئے الگ پاکستان نہیں چاہتے، مسلمان کے لئے علیحدہ اور ہندو کے لئے علیحدہ پاکستان بھی نہیں چاہتے، مرد کا پاکستان الگ ہو اور عورت کا پاکستان الگ، امیر کا پاکستان الگ ہو اور غریب کا الگ، مزدور کا پاکستان الگ ہو اور آجر کا الگ، ہندو کا پاکستان الگ ہو اور عیسائی کا پاکستان الگ، اگر بھارت میں مسلمان صدر کے عہدے پر فائز ہو سکتا ہے تو پاکستان میں اقلیتی شخص کسی اعلی عہدے پر کیوں فائز نہیں ہو سکتا۔ بلاول بھٹو زرداری کا کہنا تھا کہ ہم پاکستان کو قائد اعظم کا پاکستان بنائیں گے، جہاں مسلمانوں، اقلیتوں اور خواتین سمیت سب کے لئے یکساں قوانین ہو ں گے، پاکستان میں خواتین کے ساتھ اقلیتوں والا سلوک روا رکھا جاتا ہے اور مسلم لیگ (ن) نے پنجاب میں خواتین کے لئے کمزور قانون بنایا جب کہ دیگر سیاسی جماعتیں خواتین کے حقوق کے حوالے سے ڈرامے بازی کر رہی ہیں۔ انھوں نے کہا کہ اسلام نے نہ صرف خواتین کی عزت کرنا سکھایا بلکہ انھیں برابری کے حقوق بھی دلوائے، آپ لوگوں کو یقین دلاتا ہوں کہ اگر خواتین نے میرا ساتھ دیا تو جس طرح میری والدہ نے ملک کے لئے اپنی جان کا نذرانہ پیش کیا میں بھی اقلیتیوں اور خواتین کے حقوق کے لئے لڑتا رہوں گا، تمام اسمبلیوں سے مطالبہ کرتا ہوں کہ اقلیتوں کے لئے برابر حقوق کے لئے آئین سا زی کریں۔


http://www.urdutimes.com/news/12683.html
بلوچستان سے بھارتی خفیہ ایجنسی را کا حاضر سروس افسر گرفتار
کوئٹہ: کافی عرصے سے پاکستان ملک کے اندر بدامنی کے حوالے سے بھارت پر الزامات لگاتا رہا ہے اور اس کے دستاویزی ثبوت بھی مختلف فورمز پر پیش کیے گئے تاہم بھارت کی طرف سے پاکستان میں مداخلت کے الزام کو مسترد کیا جاتا رہا ہے تاہم ایک بار پھر پاکستان کے سکیورٹی اداروں نے بلوچستان سے بھارتی خفیہ ادارے را کا حاضر سروس افسر گرفتار کر لیا ہے۔ تفصیلات کے مطابق گرفتار افسر کو بلوچستان کے نامعلوم مقام سے گرفتار کیا گیا ہے اور وہ صوبے میں بدامنی پھیلانے کیلئے ا پنا کردار ادا کر ر ہا تھا۔ سکیورٹی فورسز نے را کے افسر کو پکڑ کر فوری طور پر خصوصی طیارے سے اسلام آباد منتقل کر د یا ہے۔ ذرائع کا کہنا ہے کہ را کے افسر سے دوران تفتیش بہت اہم معلومات ملی ہیں جن کو بنیاد بنا کر پاکستان کے مختلف علاقوں میں کارروائیاں کی جائیں گی۔


http://www.urdutimes.com/news/12655.html
رحیم یار خان میں پسند کی شادی پر جرگے کا جوڑے کو قتل کرنیکا حکم
رحیم یار خان: رحیم یار خان میں پسند کی شادی کرنے پر جرگے نے جوڑے کو غیرت کے نام پر قتل کرنے کا حکم دے دیا ،میاں بیوی جان کے تحفظ کے لئے جنگلوں میں دربدر ہونے پر مجبور ہوگئے، وزیراعظم اوروزیراعلیٰ خیبرپختونخواہ سے انصاف کی اپیل کی ہے۔پشاور سے تعلق رکھنے والی صدف اور رحیم یار خان کے منیر احمد نامی جوڑے نے رحیم یار خان کی عدالت میں پسند کی شادی کی تو لڑکی کے وارث جان کے دشمن بن گئے ہیں۔لڑکی کے مطابق علاقے کے بااثر شخص کی سربراہی میں جرگہ منعقد کر کے انہیں اپنی مرضی سے شادی کرنے کے الزام میں غیرت کے نام پر قتل کرنے کا فیصلہ سنایا ہے اور کرائے کے قاتل بھی انکے پیچھے لگا دیئے ہیں ملزمان دو بار گھر پر حملہ بھی کر چکے ہیں جس کی وجہ سے وہ مختلف مقامات پر اور جنگل میں پناہ لینے پر مجبور ہوگئے ہیں۔صدف نے وزیراعظم میاں نوازشریف اور وزیراعلیٰ خیبرپختونخواہ پرویز خٹک سے اپیل کی ہے کہ وہ انہیں تحفظ دیں اور میاں بیوی کے ساتھ انصاف کیا جائے ۔


http://www.urdutimes.com/news/12643.html
نیشنل بینک بنگلہ دیش برانچ میں اربوں کی کرپشن
اسلام آباد: چیئرمین نیب چوہدری قمر الزمان آج قومی اسمبلی کی قائمہ کمیٹی برائے فنانس کے اجلاس میں نیشنل بینک بنگلہ دیش برانچ میں اربوں روپے کے فراڈ اور کرپشن بارے سکینڈل کی تحقیقات بارے آگاہ کرینگے ۔ قائمہ کمیٹی فنانس کا اجلاس ایم این اے شیخ قیصر کی صدارت میں ہوگا اجلاس میں صدر نیشنل بینک سید اقبال اشرف بھی شرکت کرینگے اور بینک میں اربوں روپے کی کرپشن بارے قائمہ کمیٹی کو اعتماد میں لیں گے ۔ قائمہ کمیٹی کے اجلاس میں ایف بی آر کے حکام سوئس بینکوں میں پاکستانی سرمایہ کی موجودگی اور سوئس حکومت اور حکومت پاکستان بارے معاہدوں بارے بھی کمیٹی کو اعتماد میں لیں گے ۔ کمیٹی کے اجلاس میں سود بارے ترمیمی بل بارے بھی غور کرے گی یہ بل شیر اکبر خان ٖنے پیش کیا تھا اور قومی اسمبلی نے غور کیلئے کمیٹی کو بھیجا تھا نجکاری کمیشن کے چیئرمین پی آئی اے کی نجکاری کی پیش رفت بارے کمیٹی کو مطلع کرینگے کمیٹی کا یہ ہنگامی اجلاس کل پارلیمنٹ میں ہوگا اجلاس میں کسٹم حکام کی ایل ای ڈی بارے بھی آگاہ کرینگے اجلاس میں سوئس حکام کے ساتھ ٹیکس ادائیگی بارے معاہدوں کی تفصیلات بھی پیش کی جائینگی اجلاس میں ایم این اے سعید منہاس ، دانیال عزیز رانا شمیم خان ، سردار جعفر لغاری ، محمد پرویز ملک ، شہزادی عمر زادی ٹوانہ ، میاں منان ، لیلی خان ، شیزہ خان بھی شرکت کرینگے نیب نے گزشتہ روز نیشنل بینک بنگلہ دیش میں اربوں کی کرپشن بارے تحقیقات کا فیصلہ کیا ہے ۔


http://www.urdutimes.com/news/12634.html
خراب موسم کے باعث وزیر اعظم کا دور ہ مظفر آباد منسوخ
اسلام آباد: خراب موسم کے باعث وزیر اعظم نواز شریف نے آج مظفر آباد کا دورہ منسوخ کر دیا ۔ میڈیا رپورٹس کے مطابق وزیراعظم نے آزاد کشمیر کے پارلیمانی بورڈ کے اجلاس میں شرکت کرنا تھی تاہم خراب موسم کی وجہ سے ان کا دورہ منسوخ کر دیا گیا ہے ۔


http://www.urdutimes.com/news/12630.html
فیصل آباد: ماموں کی 13 سالہ بھانجی سے زبردستی زیادتی
فیصل آباد: ماموں کی اپنے گھرمہمان آئی 13سالہ بھانجی سے زبردستی زیادتی‘ گناہ چھپانے کی خاطر نکاح بیٹے کے ساتھ کر دیا، والد کی درخواست پر مقدمہ درج کر لیا گیا۔ پولیس رپورٹ کے مطابق محمد رمضان نے پولیس کو بتایا کہ وہ جڑانوالہ کے محلہ رضا آ باد اپنے سالے ناصر کے گھر آیا ہوا تھا جہاں ناصر نے اس کی تیرہ سالہ بیٹی گلناز سے رات کے پچھلے پہر زبردستی بدفعلی کی جبکہ اس بات کا پتہ چلنے پر اس نے گناہ چھپانے کی خاطر اس کا زبردستی نکاح اپنے بیٹے ندیم کے ساتھ کروا دیاجبکہ اس کی بیٹی ابھی چھوٹی اور شادی کے قابل بھی نہ تھی جس پر سٹی جڑانوالہ پولیس نے مقدمہ درج کر کے ملزمان کی تلاش شروع کر د ی ہے۔


http://www.urdutimes.com/news/12629.html
سوات، فائرنگ اور چھری کے وار سے دو افراد جاں بحق
سوات: سوات کے بالائی علاقہ گاناجیر مالم جبہ میں تنازعہ زن کی بناء پر فائرنگ اور چھری کے وار سے دو افراد جاں بحق ،پولیس نے رپورٹ درج کرکے تفتیش شروع کر دی تفصیلات کے مطابق سوات کے بالائی علاقہ گانا جیر میں تنازعہ زن کے بناء پر شفیع اللہ اور خائستہ میں فائرنگ اور چھریوں کا استعمال ہو ا جس کے نتیجہ میں شفیع اللہ موقع پر جاں بحق ہوا جبکہ خائستہ ہسپتال میں زخموں کی تاب نہ لاتے ہوئے چل بسا مقا می ذرائع کے مطابق شفیع اللہ جو کہ امن کمیٹی کا رکن تھا اُ سکا مبینہ طور پر خائستہ جو کہ سپیشل پولیس فورس کا اہلکا ر تھا کے بیوی کے ساتھ ناجائز تعلقات تھے جس پر خائستہ نے شفیع اللہ کو چھر ی کے وار کر کے شدید زخمی کر دیا جس پر شفیع اللہ نے پستول سے فائرنگ کر کے خائستہ کو بھی زخمی کر دیا جو ہسپتال میں زخموں کی تاب نہ لاتے ہوئے چل بسا پولیس نے واقعہ کی رپورٹ درج کر کے تفتیش شروع کر دی۔


http://www.urdutimes.com/news/12626.html
راولپنڈی، سیکیورٹی اداروں کی کارروائی 5 مشتبہ افراد گرفتار
راولپنڈی: سیکیورٹی اداروں نے راولپنڈی کے تھانہ واہ کینٹ کے علاقے میں کارروائی کرتے ہوئے 5 مشتبہ افراد کو گرفتار کر لیا ہے۔ تفصیلات کے مطابق ممکنہ دہشت گردی کے خدشے کے پیش نظر سیکیورٹی اداروں نے راولپنڈی کے تھانہ واہ کینٹ کے علاقے میں کارروائی کرتے ہوئے 5 مشتبہ افراد کو حراست میں لے لیا ہے۔ سیکیورٹی ذرائع کا کہنا ہے کہ زیرحراست افراد سے اسلحہ، 4 جعلی پولیس کارڈ اور نفرت انگیز لٹر یچر برآمد ہوا ہے۔ ملزمان کو تفتیش کے لیے نامعلوم مقا م پر منتقل کر دیا گیا ہے۔


http://www.urdutimes.com/news/12616.html
ارض پاک کی طرف اٹھنے والی کوئی میلی آنکھ سلامت نہیں رہ سکے گی، صدر ممنون
اسلام آباد: صدر مملکت ممنون حسین نے کہا ہے کہ ارض پاک کی طرف اٹھنے والی کوئی میلی آنکھ سلامت نہیں رہ سکے گی۔ پاکستا ن ایک امن پسند ملک کی حیثیت سے دنیا کے تمام ممالک اور بالخصوص اپنے ہمسایہ ممالک کے ساتھ دوستانہ تعلقات کا خواہش مند ہے لیکن ہماری طرف سے امن کی اس خواہش کو کمزوری نہ سمجھا جائے۔ واضح کرتا ہوں کہ جذبہ ایمان سے سرشار پاکستان کی مسلح افواج دفاع وطن کے مقدس فریضے کی ادائیگی کے لئے ہمہ وقت تیار او ر مستعد ہیں، 23 مارچ ہماری نظریاتی پہچان کا دن ہے، دہشت گردی اور انتہاپسندی کی شکل میں نئے دشمن کا سامنا ہے، شمالی وزیرستان جلد دہشت گردوں سے پاک ہو جائے گا۔ وفا قی دارالحکو مت میں منعقدہ یوم پاکستان کی تقریب سے خطاب کرتے ہوئے صدر ممنون حسین کا کہنا تھا کہ پاکستانی قوم کے جری جوانوں کا حوصلہ اور آلات حرب کی نمائش آج کی پریڈ کی روح ہے جس سے یہ پیغام ملتا ہے کہ افواج پاکستان پیشہ ورانہ اہلیت میں کسی سے کم نہیں اور دفاع وطن کے لئے ان کے جذبے پہاڑوں سے بھی بلند ہیں، یہ بانیان پاکستان کا آہنی عزم اور قوم کا بے مثال جذبہ تھا کہ جس کی قوت سے محض ایک قرارداد خیال سے حقیقت میں تبدیل ہوئی۔ مملکت خداداد پاکستان کا قیام عمل میں آیا اور بے سرو سامانی کے عالم میں سفر شروع کرنے والا یہ ملک اقوام عالم میں اپنی حیثیت تسلیم کرانے میں کامیاب ہوا۔ انھوں نے کہا کہ دشمن کا خیال تھا کہ یہ نوزائیدہ ملک زیادہ عرصے تک نہ چل سکے گا لیکن دنیا نے دیکھا کہ آج ایک مسلمہ ایٹمی طاقت ہونے کے ساتھ ساتھ روایتی دفاع کے معاملے میں بھی خود انحصاری کی منازل طے کر چکا ہے جس سے خطے میں دفاعی توازن بھی قائم ہوا ہے اور ہمارے اس عزم کا بھی ا عادہ ہوا ہے کہ عالمی امن و سلامتی کے لئے پاکستان اپنا کردار ادا کرتا رہے گا۔ ہم یہ بھی واضح کر دینا چاہتے ہیں کہ ہمارا اسلحہ و ساز و سامان صرف دفاعی سلامتی کے لئے ہے، ہم کبھی ہتھیاروں کی دوڑ میں شریک ہوئے اور نہ ہوں گے لیکن ماد ر وطن کے دفاع کے لئے کسی بھی قربانی سے دریغ نہیں کیا جائے گا اور اس مقصد کے لئے مسلح افواج کی ہر ضرورت پوری کی جائے گی کیونکہ اس عہد میں جدید ساز و سامان سے لیس اور پیشہ ورانہ صلاحیتوں کے اعتبار سے مضبوط افواج اور بقا قوموں کی سلامتی کے لئے ناگزیر ہو چکی ہیں۔ صدر پاکستان نے مزید کہا کہ وطن عزیز کو دشمن کی جارحیت کا کئی بار سامنا کرنا پڑا جس کا ہمیشہ دندان شکن جواب دیا گیا لیکن آج دہشت گردی اور انتہا پسندی کی صورت میں ہمیں ایک نئے دشمن کا سامنا ہے جو ہماری سلامتی اور بقا ہی نہیں بلکہ ترقی کا راستہ بھی روک دینا چاہتا ہے لیکن پاکستانی قوم اور مسلح افواج نے بے مثال قربانیاں دے کر اس محاذ پر شاندار کامیابیاں حاصل کی ہیں۔ جس کے نتیجے میں شمالی وزیرستان میں آپریشن آخری مرحلے میں داخل ہو چکا ہے، یہ علاقہ بہت جلد دہشت گردوں سے پاک ہو جائے گا لیکن ہماری منزل پورے پاکستان سے بدامنی اور دہشت گردی کا خاتمہ ہے۔ آپریشن ضرب عضب اس وقت تک جاری رہے گا جب تک آخری دہشت گرد کا صفایا نہیں ہو جاتا۔ انھوں نے کہا کہ آج کا دن ہمیں ان عظیم مقاصد کی یاد دلاتا ہے جن کے لئے قائد اعظم محمد علی جناح اور دیگر قائدین نے یہ وطن حاصل کیا۔ آج ہمیں اس بات کا جائزہ بھی لینا ہے کہ وہ مقاصد کس حد تک پورے ہو سکے جن کے لئے پاکستان کا قیام عمل میں آیا تھا۔ ہمارے مسائل کی اہم وجہ میرٹ کی پامالی، نا انصافی، اقربا پروری اور قانون کے عدم احترام سمیت ایسی کئی دیگر معاشرتی برائیاں رہی ہیں جن کے سدباب کے لئے اقدامات کئے جا رہے ہیں۔ اس کے علاوہ جہالت کے خاتمے، تعلیم و تحقیق کے فروغ اور عوام کو سماجی انصاف کی فراہمی کے لئے بھی سنجیدگی سے کام کیا جا رہا ہے تاکہ ہماری نئی نسل دور جدید کے تقاضوں پر پوری اتر سکے اور ترقی کے ثمرات عام آدمی تک پہنچائیں جا سکیں۔ قیام پاکستان کے حقیقی مقاصد کے حصول اور وطن عزیز کو صحیح معنوں میں اسلامی فلاحی مملکت بنانے کا یہی طریقہ ہے۔ مجھے خوشی ہے کہ موجودہ حکومت قوم کو درپیش مسائل کا ادراک رکھتی ہے اور ان کے حل کے لئے سنجیدگی سے کا م کر رہی ہے جس کے نتیجے میں قومی ترقی اور خوشحالی کا سفر تیزی سے جاری ہے۔ وہ دن دور نہیں جب ہم صحیح معنوں میں ایک جمہوری طاقتور خوشحال اور ترقی یافتہ معاشرے کی تشکیل میں کامیاب ہو جائیں گے۔ ہم امن پسند قوم ہیں اور اس مقصد کے لئے ہم نے بہت قربانیاں دیں ہیں، افواج پاکستان نے اقوام متحدہ کی درخواست پر کانگو، سومالیہ، سیرا لیون، بوسنیا، ہیٹی سمیت دنیا کے مختلف ممالک میں قیام امن کے لئے جو شاندار کردار ادا کیا ہے ہمیں اس پر فخر ہے اور خوشی ہے کہ دنیا ہماری خدمات کا اعتراف کرتی ہے۔


http://www.urdutimes.com/news/12604.html
مصطفی کمال نے پاک سر زمین پارٹی کا اعلان کردیا
کراچی: مصطفی کمال نے اپنی نئی پارٹی کے نام کا اعلان کرتے ہوئے کہا ہے کہ ان کی پارٹی کا نام پاک سرزمین پارٹی ہے، انہوں نے پارٹی کا جھنڈا نہیں بنایا جب کہ پارٹی منشور پر کام کیا جا رہا ہے۔ شہر قائد کے سابق ناظم (میئر) مصطفی کمال نے کہا ہے کہ ہم کسی کی طاقت یا اختیارات کو چھیننے نہیں آئے۔ مصطفی کمال اور ان کے ساتھیوں نے اپنی جماعت کے پہلے باقاعدہ اجتماع کا انعقاد مقامی ہال میں کیا۔ اس موقع پر مصطفی کمال کا کہنا تھا کہ لوگ بڑی تعداد میں خود یہاں پہنچے، کسی کو دعوت عام نہیں دی تھی۔ انہوں نے کہا کہ ہمارے پاس سب کچھ تھا مگر ہم لات مار کر چلے گئے، ہم اقتدار اور مراعات کو جوتے کی نوک پر رکھتے ہیں، جن کے ذریعے خدمت نہ کی جاسکے ان مراعات پر لعنت بھیجتے ہیں، مراعات آنی جانی چیزیں ہیں، عوام کی خدمت کے لیے آئے ہیں۔ مصطفی کمال نے اس دوران شعر بھی پڑھا کہ عشق ٹوٹا تو استخارہ کیا، اور پھر عشق ہی دوبارہ کیا۔ سابق سٹی ناظم کا دعویٰ تھا کہ پاکستان کی وہ حالت ہے کہ اس کو اب فرشتے بھی نہیں چلا سکے، پاکستانی قوم ٹکڑوں میں بٹی ہوئی ہے، لوگوں کے دل جوڑنے آئے ہیں، ہم ڈیڑھ انچ کی مسجد بنانا نہیں چاہتے۔ نئے صوبوں کے قیام کے حوالے سے انہوں نے کہا کہ مزید صوبے اس وقت تک کارگر نہیں ہو سکتے، جب تک مکمل طور پر با اختیار بلدیاتی نظام نہ ہو، جب بلدیاتی نظام میں با اختیار عوام ہوگی تو مسائل حل ہوں گے، اس کے بعد نئے صوبے بننے چاہیے۔انہوں نے کہا کہ کراچی کے عوام کی بلاامتیاز خدمت کی ہے، کراچی کے لوگ ہماری کارکردگی کے گواہ ہیں، شہریوں کی خدمت نہ کرنے دینے پر پارٹی کو چھوڑا، ہماری جدوجہد کا مقصد مراعات حاصل کرنا نہیں ہے۔ مصطفی کمال نے اپنی پارٹی میں شامل ہونے والوں کو ہدایت کی کہ ہمارے کارکنوں کو سب سے پہلے مخالفین کی عزت کرنی ہوگی، کسی پاکستانی سے دشمنی نہیں چاہتے۔ پاکستانی معاشرے کو مزید تقسیم نہیں ہونے دیں گے۔ یاد رہے کہ رواں ماہ 3 مارچ کو ایم کیو ایم کے سابق سینیٹر اور سابق ناظم کراچی مصطفی کمال اور انیس قائم خانی نے پارٹی سے الگ ہو کر نئی جماعت بنانے کا اعلان کیا تھا۔ اس پارٹی میں متحدہ قومی موومنٹ کے رکن سندھ اسمبلی ڈاکٹر صغیر احمد، رضا ہارون، افتخار عالم، وسیم آفتاب اور انیس ایڈوکیٹ شامل ہو چکے ہیں جبکہ ان کی جانب سے مزید افراد کے شامل ہونے کا دعویٰ کیا جا رہا ہے۔ مصطفی کمال کی 'نئی جماعت' کی جانب سے اپریل کے آغاز میں کراچی کے باغ جناح میں جلسے کا بھی اعلان کیا جاچکا ہے۔


http://www.urdutimes.com/news/12598.html
یوم پاکستان کی تقریب میں پاک فضائیہ کا شاندا ر فلائی پاسٹ
اسلام آباد: آج ملک بھر میں یوم پاکستان ملی جوش و جذبے کے ساتھ منایا جا رہا ہے، پاک فضائیہ کے سربراہ ایئر چیف مارشل سہیل امان کی سر براہی میں ایف 16 طیاروں، ایف سیون طیاروں کا فلائی پاسٹ ہوا۔ یوم پاکستان کی مرکزی تقریب پریڈ گراونڈ شکرپڑیاں میں ہوئی، وزیر اعظم نواز شریف ، آرمی چیف جنرل راحیل شریف اور صدر ممنون حسین تقریب میں موجود تھے۔ پاک فضائیہ کے سربراہ ایئر چیف مارشل سہیل امان کی سربراہی میں ایف سولہ طیاروں، ایف سیون طیاروں کا فلائی پاسٹ ہوا۔ یوم پاکستان کے موقع پرمسلح افواج کی پریڈ ہوئی ، پریڈ کے آغاز پر قو می ترانا بجایا گیا۔ صدر مملکت نے مسلح افواج کی مشترکہ پریڈ کے دستوں کا معائنہ کیا۔ تقریب میں وفاقی وزرا، غیر ملکی سفارت کار اور ا علی عسکری حکام بھی موجود تھے۔ اسپیکر قو می اسمبلی، چیئرمین سینیٹ، ارکان پارلیمنٹ سمیت مختلف شعبہ زندگی سے تعلق رکھنے والے شہریوں کی بڑی تعداد پریڈ دیکھنے کیلئے موجود تھی۔


http://www.urdutimes.com/news/12596.html
یوم پاکستان پر مسلح افواج کی مشترکہ پریڈ
اسلام آباد:فضاوں کا سینہ چیرتے شاہینوں، سمندروں کے رکھوالوں اور پاک سر زمین کے پاسبانوں نے اپنی عسکری طاقت کا ایسا شاندار مظاہرہ کیا کہ دشمنوں کے دل لرز اٹھے، اہلیان وطن کا سر فخر سے بلند ہوگیا۔ یوم پاکستان پر مسلح افواج کی مشترکہ پریڈ کا آغاز ہوا تو پاک فضائیہ کے سربراہ ائرچیف مارشل سہیل امان کی قیادت میں ایف سولہ طیاروں نے سب سے پہلے شاندار انداز میں سلامی دی۔ پریڈ کمانڈر بریگیڈئیر محمد عامر مجید کی قیادت میں تینوں مسلح افواج کی نمائندگی کرتے ہوئے علم برداروں نے مارچ کیا اور سلامی دی ، ان کے پیچھے پنجاب رجمنٹ ، سندھ رجمنٹ، فرنٹیئر کور ، ناردرن لائٹ انفنڑی ، پاک بحریہ ، پاک فضائیہ ، پاکستان رینجرز ، پولیس، نرسز، بوائے سکاوٹس، گرل گائیڈز اور ایس ایس جی کمانڈوز کے دستے آئے ۔ پریڈ میں تینوں مسلح افواج کی خواتین آفیسرز نے بھی حصہ لیا۔ ملک میں تیار کردہ ناقابل شکست الخالد ٹینک ، الضرار ٹینک ، بکتر بند گاڑیاں ، توپخانہ ، جدید ویپن سسٹم ، اور جدید ترین ریڈار پریڈ کا حصہ بنے ، ملک کے دفاعی نظام کے شاندار عکاس شاہین ون، شاہین تھری، اور رعد میزائل شرکا کی خصوصی توجہ کا مرکز بنے۔دشمن کو منہ توڑ جواب دینے کی صلاحیت رکھنے والا بغیر پائلٹ کے براق طیارہ فضا میں نمودار ہوا تو حاضرین کے سر فخر سے بلند ہو گئے۔ چاروں صوبوں، کشمیر اور گلگت بلتستان کی ثقافت اور روایات کے رنگ لیے دلکش فلوٹ بھی پریڈ میں شامل ہوئے۔ بلوچستان کے فلوٹ پر پاک چین اقتصادی راہداری منصوبے کے رنگ نمایاں نظر آئے۔ پاک فضائیہ کے شاہینوں نے فضا میں پر پھیلا ئے، لڑا کا طیارے ایف 16 کی گھن گرج، جے ایف 17 تھنڈر کی دھمک سے شہر اقتدار گونج اٹھا۔ شیر دل فارمیشن نے قراقرم 8 اور ترکی کے ٹی 37 طیا روں سے فضا میں رنگ بکھیرے تو چین کی طرف سے آرمی ایویشن کا حصہ بننے والے اٹیک ہیلی کاپٹر زی ٹین سمیت کوبرا اٹیک ، فینک ، بیل فور 12، پیوما، ا یم آئی 17 اور پاک بحریہ کے زولو نینرز ہیلی کاپٹر نے بھی سلامی پیش کی۔ جی او سی اسپیشل سروسز گروپ میجر جنرل طاہر رسول بھٹہ کی قیادت میں پیرا ٹروپرز نے فری فال جمپس کا مظاہرہ کیا۔ تقریب کے آخر میں ملی نغموں کی دھنوں پر پھول سے بچوں نے جذبہ حب الوطنی کو خوب جگایا۔


http://www.urdutimes.com/news/12593.html
پشاور ہائیکورٹ کا فوجی عدالت کے فیصلے پر حکم امتناعی
پشاور: پشاور ہائی کورٹ نے فوجی عدالت کے سزائے موت کے فیصلے پر حکم امتناعی جاری کرتے ہوئے عمل درآمد روک دیا ہے۔ جسٹس مظہر عالم اور جسٹس یونس تھاہیم پر مشتمل پشا ور ہائی کورٹ کے دو رکنی بینچ نے ملزم بخت امیر کی درخواست کی سماعت کرتے ہوئے فوجی عدالت کا فیصلہ معطل کرنے کا حکم دیا۔ ہائی کورٹ کے بینچ نے داخلہ اور دفاع کی وزارتوں کو ملزم کے ٹرائل کی تفصیلات آئندہ کی سماعت پر پیش کرنے کی ہدایت کی۔ ملزم کے بھائی نے درخواست میں کہا کہ اس کے بھائی امیر نے 2009 میں سوات میں ہتھیار ڈال کر خود کو سیکیورٹی فورسز کے حوالے کر د یا تھا، جس کے بعد سے ان کے پاس اس حوالے سے کوئی اطلاعات نہیں۔ بخت امیر کے بھائی نے درخواست میں کہا کہ کچھ ہفتے قبل امیر کی فیملی کو بتایا گیا کہ فوجی عدالت نے اسے سزائے موت سنا دی ہے۔ ملزم کے بھائی نے ہائی کورٹ کو بتایا کہ ہمیں نہیں معلوم کہ اس کا ٹرائل کب اور کہاں کیا گیا ہے، او ر کس نے اس کا ٹرائل کیا ۔ بخت امیر کے وکیل کا کہنا تھا کہ ان کے موکل کو آزاد اور منصفانہ ٹرائل کا حق نہیں دیا گیا ۔ خیال رہے کہ یہ دوسری مرتبہ ہے کہ پشاور ہائی کورٹ نے فوجی عدالت کے سزائے موت کے فیصلے کو روکا ہے۔ اس سے قبل اگست 2015 کو ہائی کورٹ نے سوات سے تعلق ر کھنے والے 10 ویں جماعت کے طالب علم حیدر علی کی سزائے موت پر عمل درآمد روکنے کا حکم دیا تھا۔ واضح رہے کہ گزشتہ سال اگست میں سپریم کورٹ نے 21 ویں آئینی ترمیم کے تحت بننے والی فوجی عدالتوں کے حق میں فیصلہ دیا تھا۔ چیف جسٹس ناصر الملک کی سربراہی میں سپریم کورٹ کے 17 رکنی فل کورٹ بینچ نے کورٹ روم نمبر 1 میں فیصلہ سنایا تھا۔ یا د رہے کہ پارلیمنٹ نے 2014 میں پشاور میں آرمی پبلک سکول پر حملے کے بعد خصوصی عدالتیں قائم کرنے کیلئے 21 و یں ترمیم اور پاکستان آرمی ایکٹ1952 منظور کیا تھا۔ بعد ا زاں رواں سال 16 اپریل کو فوجی عدالتوں کی جانب سے چھ دہشت گردوں کو دی جانے والی پھانسیوں کو معطل کرتے ہوئے عدالت نے سپریم کورٹ بار کونسل کی وکیل عاصمہ جہانگیر کی دائر درخواست پر حکم امتناعی جاری کر دیا تھا۔


http://www.urdutimes.com/news/12592.html
ڈی آئی خان میں فائرنگ سے شیعہ وکیل ہلاک
پشاور :خیبر پختونخوا کے جنوبی ضلع ڈیرہ اسماعیل خان میں نامعلوم افراد نے فائرنگ کر کے ایک شیعہ وکیل کو ہلاک کر دیا ہے۔ یہ واقعہ منگل کو شہر کے گنجان آباد علاقے بازار توپانوالہ میں پیش آیا ہے۔پولیس کے مطابق رضی الحسن شاہ ایڈووکیٹ امام بارگاہ حضرت عباس کے متولی اور ڈسٹرکٹ بار ایسوسی ایشن کے رکن تھے۔ منگل کی صبح بازار توپانوالہ میں موٹر سائیکل پر سوار دو افراد ان پر فائرنگ کر کے فرار ہو گئے۔ اطلاعات کے مطابق جس جگہ یہ واقعہ پیش آیا وہاں سے پولیس کا ایمرجنسی کنٹرول ون فائیو سے چند قدم ہی دور ہے۔ ا س واقعے کے بعد شہر میں کشیدگی بڑھ گئی ہے اور بازار بند کر دیے گئے ہیں۔ ڈیرہ اسماعیل خان میں شیعہ برادری پر کیا جانے والا یہ پہلا حملہ نہیں ہے بلکہ اس سے پہلے ایسے متعدد واقعات پیش آ چکے ہیں۔ دو روز پہلے ڈیرہ اسماعیل خان کے درابن روڈ پر مفتی محمود ہسپتال کے قریب نامعلوم افراد نے فائرنگ کر کے ایک شیعہ ہیڈ کانسٹیبل اظہر حسین کو ہلاک کر دیا تھا۔ ڈیرہ اسماعیل خان میں گذشتہ روز پیر کو ایران کے نئے سال نو روز کے حوالے سے سخت حفاظتی انتظامات کیے گئے تھے۔ یہ واقعات صرف ڈیرہ اسماعیل خان ہی نہیں بلکہ صوبے کے دیگر شہروں میں بھی تسلسل سے پیش آ رہے ہیں۔ پشاور میں جہاں تاجروں پر حملے ہوئے وہاں شیعہ رہنماوں کو بھی نشانہ بنایا گیا ہے۔ گذشتہ ماہ اندرون پشاور شہر کوہاٹی کے علاقے میں شیعہ رہنما افتخار علی شاہ کو نامعلوم افراد نے فائرنگ کر کے ہلاک کر دیا تھا۔


http://www.urdutimes.com/news/12586.html
آڈیٹر جنرل آف پاکستان کی جواں سالہ بیٹی کا سویڈن میں انتقال
اسلام آباد: آڈیٹر جنرل آف پاکستان اسد امین کی جواں سالہ بیٹی فروہ اسد گزشتہ روز سویڈن میں انتقال کر گئی ہیں، مرحومہ پھیپھڑوں کے عارضہ میں مبتلا تھیں، ان کی میت پاکستان واپس لانے کے انتظامات کر لئے گئے ہیں اور ان کی نماز جنازہ 24 مارچ بروز جمعرات ایچ 8 قبرستان اسلام آباد میں ادا کی جائے گی۔


http://www.urdutimes.com/news/12584.html
دہشتگردوں کے مکمل خاتمے تک آپریشن جار ی رہے گا، راحیل شریف
راولپنڈی: آرمی چیف جنرل راحیل شریف نے کہا ہے کہ دہشت گردوں کے مکمل خاتمے تک آپریشن جاری رہے گا’ آرمی چیف نے میران شاہ میں یونس خان سپورٹس کمپلیکس کا سنگ بنیاد رکھ دیا ۔ آئی ا یس پی آر کے مطابق آرمی چیف جنرل راحیل شریف نے منگل کے روز شمالی وزیرستان کا دورہ کیا راحیل شریف نے پورا دن فوجی جوانوں اور قبائلی عمائدین کے ساتھ گزارا ۔ آرمی چیف نے میران شاہ بازار کا بھی دورہ کیا اور دورے کے موقع پر میران شاہ میں یونس خان سپورٹس کمپلیکس کا سنگ بنیاد رکھا سابق کپتان یونس خان بھی آرمی چیف کے ہمراہ تھے۔ آئی ایس پی آر کے مطابق آرمی چیف کو شوال اور شمالی وزیرستان میں جاری آپریشن ضرب عضب اور متاثرین کی واپسی کے حوالے سے بریفنگ دی گئی جس میں بتایا گیا ہے کہ شمالی وزیرستان کے دور دراز علاقے کلیئر قرار دئیے گئے ہیں 650 اسکوائر کلومیٹر کا ایریا حتمی آپریشن کے پہلے مرحلے میں کلیئر کرایا گیا قبائلی علاقے کے عوام سیکورٹی استحکام اور امن کے قیام سے خوش ہیں قبا ئلی علاقے کے بزرگوں نے ان علاقوں میں بچوں کیلئے تعلیمی اداروں کے قیام کا مطالبہ کیا ہے آرمی چیف نے شوال آپریشن میں پیش رفت پر اطمینان کا اظہار کیا اور سخت ترین موسم میں آپریشن میں کامیابیوں پر جوانوں کے عزم کو سراہا ان کا کہنا تھا کہ دہشت گردوں کے مکمل خاتمے تک آپریشن جاری رہے گا۔


http://www.urdutimes.com/news/12582.html
ڈاکٹر عاصم کیس ، مفرور ملزمان کے ناقابل ضمانت وارنٹ جاری
کراچی: انسداد دہشتگردی عدالت نے ڈاکٹر عاصم کیس میں مفرور ملزمان انیس قائمخانی ، قادر پٹیل ، سلیم شہزاد کے ناقابل ضمانت وارنٹ جاری کرتے ہوئے سماعت 2 اپریل تک ملتوی کر دی ہے۔ منگل کو انسداد دہشتگردی عدالت میں ڈاکٹر عاصم کیس سے متعلق سماعت ہوئی۔ ڈاکٹر عاصم حسین سمیت ایم کیو ایم رہنما وسیم اختر ، رؤف صدیقی ، پاسبان کے جنرل سیکریٹری عثمان معظم عدالت میں پیش ہوئے۔ عدالت نے تفتیشی افسر سے مفرور ملزمان سے متعلق رپورٹ طلب کی جس پر تفتیشی افسر نے موقف اپنایا کہ انیس قائمخانی ڈیفنس میں واقع بنگلے میں رہائش پذیر ہے، وہاں افتخار عالم سے ملاقات ہوئی ، انکا کہنا تھا انیس قائمخانی حیدر آباد میں ہیں ، اسلئے گرفتاری عمل میں نہیں لائی جا سکی جبکہ سلیم شہزاد کی گرفتاری کیلئے سیکریٹری داخلہ کو خط لکھ دیا گیا ہے، اب تک کوئی جواب موصول نہیں ہوا۔ عدالت نے قادر پٹیل کی عدم گرفتاری پر برہمی کا اظہار کیا، دوسری جانب وکیل انور منصور خان نے میڈیا سے بات چیت کرتے ہوئے کہا کہ ڈاکٹر عاصم کی عدالت میں حاضری کی خبر نہیں تھی ، ڈاکٹر عاصم خود اپنی مرضی سے عدالت میں پیش ہوئے۔ ڈ اکٹروں کی جانب سے آرام کی ہدایت کی گئی ہے۔ عدالت نے مفرور ملزمان انیس قائمخانی ، قادر پٹیل ، سلیم شہزاد کے ایک بار پھر ناقابل ضمانت وارنٹ جاری کرتے ہوئے سماعت 2 اپریل تک ملتوی کر د ی۔


http://www.urdutimes.com/news/12579.html
ایم کیوایم کی صفائی مہم غیرمعینہ مدت کیلئے ملتوی
کراچی: متحدہ قومی موومنٹ(ایم کیوایم) نے صفائی مہم غیرمعینہ مدت کیلئے ملتوی کر د ی ہے۔ پارٹی کے کنوینئر ندیم نصرت کی زیرصدارت رابطہ کمیٹی کا ہنگامی اجلاس منعقد ہوا، جس میں رابطہ کمیٹی نے گزشتہ 24گھنٹوں کے دوران کارکنوں اور منتخب بلدیاتی نمائندوں کی گرفتاریوں کے بڑھتے ہوئے واقعات اور رہنماؤں کی بیرون ملک روانگی کے باعث صفائی مہم ملتوی کر دی ہے۔ رابطہ کمیٹی کا کہنا ہے کہ ایم کیوایم کے منتخب نمائندوں ، عہدیداروں اور کارکنان کی اندھا د ھند گرفتاریوں اور چھاپوں میں جس طرح شدت پید ا کر دی گئی ہے اس کے پیش نظر صفائی مہم کو فی الحال جاری رکھنا ممکن نہیں ہے اسلئے صفائی مہم کو فی الحال معطل کیا جا ر ہا ہے۔ رابطہ کمیٹی کا کہنا ہے کہ ایم کیو ایم کو صفائی مہم چلانے سے روکا جا رہا ہے۔ صفائی مہم میں مصروف یو سی چیئرمین نادر حسین کو گرفتار کیا گیا۔ رابطہ کمیٹی کے مطابق ایم کیو ایم کو دیوار سے لگانے کی کوشش کی جا رہی ہے۔ ایم کیو ایم کی صفائی مہم دس مارچ کو شروع ہوئی اور گیارہ دن بعد معطل کر دی گئی۔


http://www.urdutimes.com/news/12577.html
پشاور: فورسز کے سرچ آپریشن میں 46 افراد گرفتار
پشاور: پشاور میں پولیس اور سیکورٹی فورسز نے مشترکہ سرچ آپریشن کے دوران 46 مشتبہ افراد کو حراست میں لے لیا ٗ قبضہ سے اسلحہ بھی برآمد کیا گیا ۔ پولیس کے مطابق مشترکہ سرچ آپریشن اخوان آباد، توحید آباد اور ملحقہ علاقوں میں کیا گیا۔ جس دوران ایک افغان باشندے سمیت 46 مشتبہ افراد کو حراست میں لیا گیا۔ جن کے قبضہ سے 2 پستول ، 2 شارٹ مشین گنز اور سینکڑوں کارتوس برآمد ہوئے۔ مشتبہ افراد کو تھانہ پھندو منتقل کر کے مزید تفتیش کا سلسلہ جاری ہے۔ سرچ آپریشن کے دوران لیڈیز پولیس اور سنیفرڈاگز کی مدد سے ایک سو سے زیادہ گھروں کو چیک کیا گیا۔


http://www.urdutimes.com/news/12574.html
کراچی پورٹ ٹرسٹ میں اربوں کے گھپلوں کا انکشاف
اسلام آباد: قومی اسمبلی کی قائمہ کمیٹی برائے پورٹس اینڈ شپنگ کے چیئرمین طارق بشیر چیمہ نے کہا ہے کہ کراچی پورٹ ٹرسٹ (کے پی ٹی) میں گھپلوں کا معاملہ نیب کا کیس ہے اسے انکوائری کیلئے نیب کو دینا چاہتے ہیں ، پانچ سال سے بیرونی آڈٹ نہیں ہوا ، قانون کے مطابق ہر سال آڈٹ کروانا لازمی ہے ، کے پی ٹی میں اربوں روپے کے گھپلے ہیں۔ تفصیلات کے مطابق گزشتہ روز پورٹس اینڈ شپنگ قائمہ کمیٹی کا اجلاس ہوا جس میں کے پی ٹی میں اربوں روپے کے گھپلوں کا انکشاف ہوا چیئرمین طارق بشیر چیمہ نے کہا ہے کہ ایکسٹرنل آڈٹ کروانا ہر ادارے کیلئے لازمی ہے پانچ سال سے آڈٹ نہیں کروایا گیا اور سیکرٹری اور چیئرمین کے پی ٹی کا رویہ بھی غیر سنجیدہ ہے جو افسوسناک ہے کے پی ٹی کے جی ایم نذیر احمد نے کمیٹی کو جواب دیتے ہوئے کہا کہ کے پی ٹی ایکٹ کے تحت چلتا ہے فیڈرل گورنمنٹ جس کو چاہے آڈٹ کیلئے مقرر کر سکتی ہے کے پی ٹی بھی اسی کے تحت کسی بھی وقفے کے بغیر آڈٹ کرواتا ہے 2013-14 کا آڈٹ ہوچکا ہے اور اس کی رپورٹ بھی جاری کی گئی ہے اندرونی سطح پر ریگولر آڈٹ ہو رہا ہے 2009 میں ایک آڈیٹر کو رکھا گیا جس نے 2009 سے 2010 کا آڈٹ کر کے رپورٹ دی آپ جس آڈٹ کی بات کر رہے ہیں وہ کمرشل آڈٹ ہے جو نہیں ہو رہا ابھی ہم نے آڈٹ کیلئے گوہر اعجاز اینڈ کمپنی کو ہائر کیا ہے ممبران کمیٹی نے کہا کہ یہ باتیں ہم ادارے کی بہتری کیلئے کر رہے ہیں اگر ادارے میں شفافیت نہیں ہوگی تو یہ اس کے مترادف ہوگا کہ ہم یہاں بیٹھ کر خود کو دھوکہ دے ر ہے ہیں پاکستان کا نقصان ہو ر ہا ہے جس سے بچانا چاہتے ہیں اس کی تمام انکوائری نیب کو منتقل کرنی چاہیے چیئرمین نے اس بات پر زور دیا کہ کمیٹی کی اگلی میٹنگ کراچی میں ہوگی تاکہ چیئرمین اور سیکرٹری موجود ہوں اگر چیئرمین بیمار ہیں تو ہم یہ میٹنگ ان کے گھر میں بھی کر سکتے ہیں اگر ممکن ہو تو اس سارے معاملے کو نیب ہینڈل کرے اور انکوائری کرے ۔ کے پی ٹی کی زمین کراچی کا دل ہے اور وہاں پر قبضہ کر لیا گیا ہے جس کو چھڑانے کیلئے کوئی کوشش نہیں کی گئی اور افسران کے کان میں جوں تک نہیں رینگی ہم آپ کی مدد کرنا چاہتے ہیں اور قومی ادارے کو اس قسم کے کھلواڑ سے بچانا چاہتے ہیں ۔ چیئرمین نے کہا کہ اگر کے پی ٹی کو مجھ پر اعتماد نہیں تو کمیٹی کا چیئرمین کوئی اور ہو سکتا ہے مگر ہم اس معاملے کو نہیں چھوڑینگے ہمیں ادارے کی بہتری درکار ہے اور ہم اسے قومی فریضہ سمجھ کر کر رہے ہیں وزیر پو رٹ اینڈ شپنگ ہر ہفتے کراچی میں موجود ہوتے ہیں لیکن وہ نہیں جانتے کہ ان کے ناک کے نیچے کیا ہو ر ہا ہے وہ الاؤنس لے کر فیملی کے ساتھ تفریح کر کے واپس آجاتے ہیں ہمیں سمجھ نہیں آتی کہ وزارت کام نہیں کر رہی یا پھر وزیر دلچسپی نہیں لے رہا اٹھارہ ماہ پہلے فرم ہائر کرنے کا عمل شروع کیا گیا تھا جس میں ابھی تک کوئی کامیابی نہیں ہوئی بابر غوری کے دور میں بھی گھپلے ہوئے فیڈرل گورنمنٹ سے بڑی کوئی باڈی نہیں ہے ہم کے پی ٹی کے بارے کچھ نہیں جانتے جو آپ بتائینگے ہم مان لیں گے ۔ چیئرمین نے کہا کہ سپیکر سے رابطہ کر کے پانچ اور چھ اپریل کو کمیٹی کی میٹنگ کے پی ٹی ہیڈ کو ارٹر میں رکھی جائے کے پی ٹی کی پریم لینڈ پر لوگ گھر اور کو ٹھیاں بنا کر بیٹھے ہوئے ہیں مگر کے پی ٹی اس ضمن میں کچھ نہیں کر رہی۔


http://www.urdutimes.com/news/12566.html
رینجرز کارروائی میں بابا لاڈلہ گروپ کے 2 سہولت کار گرفتار
کراچی: کراچی کے علاقے لیاری میں رینجرز نے کارروائی کر کے گینگ وار بابا لاڈلہ گروپ کے دو سہولت کا ر گرفتار کر لیے۔ لیاری پھول پتی لین میں رینجرز نے ٹارگٹڈ کارروائی کر کے دو ملزمان کو گرفتار کر لیا۔ رینجرز ذرائع کے مطابق گرفتار ملزمان امین اور ماما حنیف باپ بیٹا ہیں۔ ملزمان بابا لاڈلہ گروپ کیلئے سہولت کار کے طور پر کام کر رہے تھے۔ رینجرز حکام کے مطابق ملزمان بھتہ خوری سمیت جرائم کی مختلف وارداتوں میں ملوث ہیں۔ ملزمان کو تفتیش کیلئے نامعلوم مقام پر منتقل کر دیا گیا ہے۔ کارروائی کے دوران دو ملزمان فرار ہونے میں کامیاب ہو گئے۔


http://www.urdutimes.com/news/12553.html
چارسدہ کے علاقے تنگی سے کالعدم تنظیم کا دہشتگرد گرفتار
پشاور: محکمہ انسداد دہشت گردی (سی ٹی ڈی ) مردان ڈویژن نے چارسدہ کے علاقے تنگی میں کارروائی کرتے ہوئے کالعدم تنظیم کے دہشت گرد کو گرفتار کر لیاہے ، ملزم کا تعلق کالعد م تحریک طالبان کے مہمند ایجنسی گروپ سے ہے ،میڈیا رپورٹس کے مطابق سی ٹی ڈی کے مردان ڈویژن نے خفیہ معلومات پر چارسدہ کے نواحی علاقے تنگی میں ایک گھر میں کاررائی کر کے اسحق عرف یوسف نامی دہشت گرد کو گرفتار کر لیا ہے ، ملزم کے قبضے سے بھاری مقدار میں اسلحہ اور دستی بم برآمد ہوئے ہیں ،سی ٹی ڈی حکام کے مطابق ،ملزم نے 2001میں کالعدم تنظیم تحریک طالبان کے مہمند ایجنسی گروپ شمولیت اختیار کی تھی اور افغانستان سے دہشت گردی کی تربیت حاصل کی ، ملزم پر دہشت گردی ،بھتہ خوری اور ٹارگٹ کلنگ کی وارداتوں میں سہولت کاری کا بھی الزام ہے ، ملزم کو تفیش کے لیے نامعلوم مقام پر منتقل کر دیا گیا ہے جہاں تفیش کا عمل جاری ہے ۔


http://www.urdutimes.com/news/12552.html
محمدعملیش ڈی جی ایف آئی اے تعینات
اسلام آباد : وزیر اعظم نواز شریف نے محمد عملیش کو ڈی جی ایف آئی اے تعینات کر دیا‘ تفصیلات کے مطابق سابق آئی جی بلوچستان محمد عملیش کو وزیراعظم کی ہدایت پر ڈی جی ایف آئی اے تعینات کر دیا گیا۔ ان کی تعیناتی سے قبل عابد حسین قادری کو ڈی جی ایف آئی اے لگایا گیا تھا جو پاکستان ائیرفورس سے ریٹائر ہیں۔ وزیراعظم کی منظوری کے بعد عابد حسین کو ہٹا کر محمد عملیش کو ڈی جی لگایا گیا ہے۔


http://www.urdutimes.com/news/12545.html
نوشہرہ ورکا ں میں جھلسنے والی بہو لاہورمیں دم توڑ گئی
لاہور: گوجرانوالہ کے علاقے نوشہرہ ورکاں میں جھلسنے والی 22 سالہ لڑکی لاہور کے اسپتال میں دم توڑ گئی،ورثاء نے الزام عائد کیا ہے سسرال نے جہیز میں موٹرسائیکل نہ لانے پر اسے آگ لگادی۔پسرور کی 22 سالہ مدیحہ کی دو ماہ پہلے شادی ہوئی نوشہرہ ورکاں کے علاقے تتلے عالی میں ،گھر میں پراسرار آتشزدگی سے مدیحہ جھلس گئی۔لاہور کے جناح اسپتال میں چار دن موت و حیات کی کشمکش میں رہنے کے بعد دم توڑ گئی، ورثاء کے مطابق مدیحہ کا شوہر عامر پہلے دن سے نئی موٹرسائیکل کا تقاضا کر رہا تھا،کئی بار تشدد بھی کیا۔مدیحہ کا والد شاہد سندھ رینجرز میں تعینات ہے۔تھانہ تتلے عالی میں کارروائی کے لئے درخواست دے دی گئی ہے۔


http://www.urdutimes.com/news/12544.html
اسلام آباد :بین الاقوامی پروازوں میں بم کی جھوٹی اطلاع
اسلام آباد: اسلام آبادمیں بے نظیر بھٹو انٹرنیشنل ائر پورٹ پر 2بین الاقوامی پرواز وں میں بم کی اطلاع پربیرون ملک جانے والی 10پروازوں کو روک لیا گیا۔ پروازوں کی تلاشی کے بعد کلیئر قراردے کر فلائٹ آپریشن بحال کردیا گیاہے۔ذرائع کا کہنا ہے کہ بے نظیر بھٹوانٹرنیشنل ائر پورٹ پر بین الاقوامی پرواز میں علی الصبح نامعلوم فون کال کے ذریعے بم کی اطلاع دی تھی۔ جس پربیرون ملک جانے والی 10پروازوں کو روک لیا گیااوربیرون ملک سے آنے والی پروازوں کو لاہور اورپشاور موڑ دیا گیا۔بے نظیر بھٹو انٹرنیشنل ائرپورٹ پر ہنگامی حالت نافذ کرکے پولیس کی بھاری نفری اور بم ڈسپوزل سکواڈ کو طلب کرلیا گیا۔ ائرپورٹ پرموجود پروازوں کی تلاشی لی گئی جنہیں بعد میں کلیئر قرار دیکر فلائٹ آپریشن بحال کردیا گیا۔تلاشی لینے کے باعث متعدد پروازیں تاخیر کا شکار ہوگئیں جبکہ ائرپورٹ پر موجود مسافروں اور ان کے عزیز واقارب کو شدید مشکلات کا سامنا کرنا پڑا۔


http://www.urdutimes.com/news/12543.html
فوجی عدالتوں میں کیسزکی منتقلی سست روی کاشکار
اسلام آباد: آئین میں 21ویں ترمیم کے تحت قائم ہونے والی فوجی عدالتوں میں کیسز بھیجے جانے کا عمل سست روی کا شکار ہے، جبکہ گزشتہ چند ماہ سے فوجی عدالت میں ایک کیس بھی نہیں بھیجا گیا۔کئی کیسز وزارت داخلہ کے پاس موجود ہیں، لیکن بظاہر دستاویزات مکمل نہ ہونے پر اْنہیں فوجی عدالتوں میں نہیں بھیجا جاسکتا. وزارت داخلہ کی جانب سے فوجی عدالتوں میں کیسز بھیجے جانے میں سست روی کی ایک وجہ سپریم کورٹ میں زیر التواء درخواستیں بھی ہیں، جبکہ اعلیٰ عدالت میں درخواستیں دائر ہونے کی وجہ سے کم از کم 8 اہم مقدمات میں مجرمان کی پھانسی روکی جاچکی ہے۔ فوجی عدالتوں میں آخری بار گزشتہ سال دسمبر میں کیسز بھیجے گئے تھے، جن میں گزشتہ سال 13 مئی کو پیش آنے والے سانحہ صفورا اور سماجی کارکن سبین محمود کے قتل کے کیسز بھی شامل تھے۔یاد رہے کہ 13 مئی 2015 کو اسماعیلی برادری سے تعلق رکھنے والے افراد کی بس پر دہشت گردوں کے حملے میں 45 افراد ہلاک ہوئے تھے۔وزارت داخلہ کے ذرائع نے دعویٰ کیا کہ دسمبر کے بعد صوبوں اور اسلام آباد کی انتظامیہ کی جانب سے وزارت داخلہ کو صرف وہ کیسز بھیجے گئے جو یا تو انسداد دہشت گردی کی عدالتوں میں پہلے ہی زیرِ سماعت تھے، یا جن میں پاکستان آرمی ایکٹ کی دفعات شامل نہیں تھیں۔ وزارت داخلہ کے ایک عہدیدار کے مطابق ان کیسز کا ٹرائل پہلے ہی معمول کی رفتار سے جاری ہے، جبکہ ان میں سے زیادہ تر کیسز میں ملزمان دہشت گردوں کے ’سہولت کار ‘ ہیں، اس لیے وزارت داخلہ نے یہ مقدمات فوجی عدالتوں کو نہیں بھیجے۔تاہم عہدیدار کا دعویٰ تھا کہ ان کیسز میں ملزمان کے حوالے سے معلومات کی کمی بھی وزارت داخلہ کے لیے درد سَر بنی ہوئی ہے۔ ملزمان کے حوالے سے معلومات کی کمی کا معاملہ اْس وقت سامنے آیا جب گزشتہ سال ستمبر میں وزارت داخلہ نے وزارت دفاع سے، کیسز فوجی عدالتوں میں بھیجے جانے سے قبل زیرِ حراست ملزمان کی عمر سے متعلق دریافت کیا۔ طریقہ کار کے مطابق کوئی بھی کیس فوجی عدالت میں بھیجے جانے سے قبل وفاقی حکومت کی منظوری ضروری ہے، اس لیے وزارت دفاع یہ کیسز براہ راست فوجی عدالتوں کو نہیں بھیج سکتی۔ واضح رہے کہ فوجی عدالت میں کوئی بھی کیس بھیجے جانے سے قبل ملزم کی عمر کا تعین ہونا ضروری ہے۔ گزشتہ سال اگست میں پشاور ہائی کورٹ نے، فوجی عدالت کی جانب سے ملزم حیدر علی کو سنائی جانے والی پھانسی کی سزا معطل کردی تھی۔ عدالت کا کہنا تھا کہ چونکہ حیدر علی کم عمر ہے اس لیے اْسے انصاف کے ملکی قوانین کے تحت پھانسی نہیں دی جاسکتی۔ عہدیدار نے اس بات کی بھی تصدیق کی صوبوں نے ایسے مقدمات بھی فوجی عدالتوں میں بھیجنے کی سفارش کی، جو اْن عدالتوں میں بھیجے جانے کے قابل نہیں تھے۔


http://www.urdutimes.com/news/12526.html
ٹنڈو محمد خان میں زہریلی شراب پینے سے 18 افراد ہلاک
کراچی: ٹنڈو محمد خان میں کچی شراب پینے سے 2 خواتین سمیت 18 افراد ہلاک جبکہ 25 افراد متاثر ہوئے ہیں۔ اہل علاقہ نے کھلے عام شراب کی فروخت پراحتجاج کیا ہے۔ آئی جی سندھ نے متعلقہ تھانے کے ایس ایچ او کو معطل اور تنزلی کی احکامات جاری کر دیے، جبکہ پولیس نے کارروائی کے دوران 2 افراد کو گرفتار کر لیا۔ وزیر اعلیٰ سندھ نے بھی واقعہ کا نوٹس لیتے ہوئے رپورٹ طلب کر لی ہے۔ ٹنڈو محمد خان کے علاقے کریم آباد کالونی میں کچی شراب پینے سے ہلاک ہونے والوں کی تعداد 18 ہوگئی ہے جبکہ 2 درجن سے زائد فراد بے ہوش ہوگئے۔ کچی شراب کی کھلے عام فروخت کے خلاف اہل علاقہ نے گرڈ اسٹیشن رو ڈ پر پولیس اور انتظامیہ کے خلاف احتجاج کیا۔ دوسری جانب آئی جی سندھ ایڈی خواجہ نے کچی شراب سے ہلاکتوں کا نوٹس لیتے ہوئے متعلقہ ایس ایچ او کے معطلی اور تنزلی کے احکامات جاری کر دیے ہیں۔ آئی جی نے پولیس اہلکاروں اور افسران کیخلاف محکمانہ کارروائی کی بھی ہدایت کی ہے۔ ٹنڈو محمد خان پولیس نے کارروائی کرتے ہوئے کچی شراب بنانے اور فروخت کرنے کے الزام میں 2 افراد کو گرفتار کر لیا جبکہ مزید چھاپے بھی مارے جارہے ہیں۔


http://www.urdutimes.com/news/12519.html
جنرل راحیل سے امریکی افواج کے سربراہ کی اہم ملاقات
راولپنڈی: .آرمی چیف جنرل راحیل شریف سے افغانستان میں امریکی افواج کے سربراہ جنرل جان نکلسن نے ملاقات کی جس کے دوران پاک افغان سرحدی امور اور افغان مصالحتی عمل کے امور پر غور کیا گیا ۔آئی ایس پی آر کے مطابق افغانستان میں امریکی افواج کے سربراہ جنرل جان نکلسن نے آرمی چیف جنرل راحیل شریف سے جی ایچ کیو راولپنڈی میں ملاقات کی ۔ جنرل جان نکلسن نے آپریشن ضرب عضب میں پاک فوج کی کامیابیوں کو خراج تحسین پیش کیا اور خطے میں امن و استحکام کیلئے پاکستان کے کردار کو سراہا۔ افغانستان میں اپنا عہدہ سنبھالنے کے بعد جنرل جان نکلسن کا یہ پہلا دورہ پاکستان ہے۔آئی ایس پی آر کے مطابق آرمی چیف سے ارجنٹائن کے سفیر روڈولفو مارٹن نے بھی ملاقات کی اور آپریشن ضرب عجب میں پاک فوج کی کامیابیوں سمیت خطے میں قیام امن کے لیے پاکستان کے کردار کو سراہا۔


http://www.urdutimes.com/news/12508.html
شاہد پاشا 90 ر وز کے ریمانڈ پر رینجرز کی تحویل میں
کراچی: ایم کیو ایم رابطہ کمیٹی کے ڈپٹی کنوینر شاہد پاشا کو 90 روز کے ریمانڈ پر ر ینجرز کی تحویل میں دے دیا گیا ہے۔ ترجمان رینجرز کے مطابق ملزم شاہد پاشا کو انسداد دہشت گردی کی عد الت میں پیش کیا گیا اور90 روز تک نظر بندی کی درخواست کی جسے عدالت نے منظور کرتے ہوئے ملزم کو رینجرز کے حوالے کر دیا۔ ترجمان کا کہنا ہے کہ رینجرز نے گلستان جوہر میں کارروائی کر کے شاہد پاشا کو گرفتار کیا، ملزم سے ٹارگٹ کلنگ اور دیگر جرائم سے متعلق تحقیقات کی جائیں گی۔ رینجرز لا آفیسر کے مطابق شاہد پاشا کو حساس اداروں کی رپورٹ پر گرفتار کیا گیا، ملزم ٹارگٹ کلنگ کی کارروائیوں میں براہ راست جبکہ عسکری ونگ کی سرپرستی، اسلحہ فراہم کرنے اور سہولت کاری میں بھی ملوث ہے۔


http://www.urdutimes.com/news/12505.html
چارسدہ : چھت گرنے سے خاتون سمیت 4 افراد جاں بحق
چارسدہ: ماں کی وفات پر جانے والی صمد قلعہ چارسدہ کے رہائشی بیٹی اپنے دو بیٹوں اور سسر سمیت مردان میں چھت گرنے سے جاں بحق ہو گئی جبکہ چھ افراد شدید زخمی ہو گئے تفصیلات کے مطابق چارسدہ کے علاقہ صمد قلعہ کے رہائشی مسماۃ سلطان بی بی اپنی ماں کی وفات پر اپنے سسر دو بیٹوں اور خاندان کے دیگر افراد کے ساتھ مردان گئی تھی کہ مردان میں شدید بارش کی وجہ سے مکان کی چھت گر گئی جس کے نتیجے میں مسماۃ سلطان بی بی اپنے د و بیٹوں چار سالہ حمزہ ، چھ سالہ یاسین اور سسر لعل فروش سمیت جاں بحق ہو گئی جبکہ مسماۃ بخت نصیب ، مسماۃ بہر منہ ، مسماۃ جوہر بی بی، مسماۃ آمنہ ، مسماۃ عصمیت اور آمنہ شدید زخمی ہو گئے شدید بارش کی وجہ سے مکان کی چھت گرنے سے چار افراد جاں بحق اور چھ افراد شدید زخمی ہو گئے جاں بحق افراد میں ماں دو بیٹے اور سسر شامل ہے جاں بحق اور زخمی افراد کا تعلق ایک ہی گھرانے سے ہے یاد رہے کہ مسماۃ سلطان بی بی زوجہ نصیب اللہ سکنہ صمد قلعہ چارسدہ کی والدہ مردان بیار گڑھی میں وفات پا چکی تھی مسماۃ سلطان بی بی اپنے دو بیٹوں سسر اور خاندان کے دیگر افراد کے ہمراہ چارسدہ سے مردان گئی تھی جہاں پر شدید بارش کی وجہ سے مکان کی چھت گر گئی جس کے نتیجے میں مسماۃ سلطان بی بی اپنے دو بیٹوں اور سسر سمیت جاں بحق ہو گئی جبکہ چھ افراد شدید زخمی ہو گئے جاں بحق اور زخمی افراد کو مردان سے چارسدہ لایا گیا چاروں جاں بحق افراد کو اپنے آبائی قبرستان میں سپرد خاک کر دیا گیا ۔


http://www.urdutimes.com/news/12504.html
بنوں: فائرنگ اور ٹریفک حادثے میں 5 افراد جاں بحق
بنوں: بنوں فائرنگ اور ٹریفک حادثہ کے نتیجے میں 5 افراد جاں بحق جبکہ 2 ا فراد زخمی ہوگئے جاں بحق ہونے والوں میں کانسٹیبل سمیت 2 افراد نے خودکشی کرنے والے بھی شامل ہیں تھانہ کینٹ کی حدود میں واقع ہائی کورٹ بنوں بینچ اور سرکٹ ہاؤس پر تعینات پولیس گارڈ عارف ربانی نمبر 81 ولد غلام ربانی ساکن نار حافظ آباد غوریوالہ نے ڈیوٹی کے دوران نامعلوم وجوہات کی بناء پر سرکاری کلاشن کوف سے خود پر فائرنگ کر کے اپنی زندگی کا چر اغ گل کر د یا موقع پر موجود اہلکاروں نے پوسٹ مارٹم کیلئے ڈی ایچ کیو ہسپتال پہنچایا کینٹ پولیس گارڈ کمانڈر ہیڈ کانسٹیبل جان دراز خان کی رپورٹ پر مقدمہ درج کر کے تفتیش شروع کر دی واضح رہے کہ متوفی کانسٹیبل کے والد نے بھی خودکشی کی تھی تھانہ غوریوالہ کی حدود میں واقع جھنگی خان مغل خیل غوریوالہ کے اراضیات میں گل تیاز ولد ولی آیاز نے خود پر فائرنگ کر کے اپنی زندگی کا خاتمہ کر د یا وجہ عداوت پتہ نہیں بتایا گیا ہے غوریوالہ پولیس نے متوفی کے والد کی رپورٹ پر مقدمہ درج کر کے تفتیش شروع کر دی تھانہ سٹی کی حدود میں واقع جامن روڈ نزد یو فون آفس نامعلوم قاتلوں نے فائرنگ کر کے عمران ولد آفسر علی ساکن شہباز عظمت خیل کو موت کے گھاٹ اُتار دیا نامعلوم قاتل ارتکاب جرم کے بعد موقع واردات سے فرار ہوگئے سٹی پولیس نے مقتول کے والد کی رپورٹ پر مقدمہ درج کر کے تفتیش شروع کر دی تھانہ ہوید کی حدود میں واقع ہوید روڈ نزد د رے خُلے دو موٹر سا ئیکلوں میں تصا دم کے دوران ریاض خان ولد بلقیاز ساکن کلان لکی مروت شدید زخمی ہو کر جاں بحق ہو گئے جبکہ نور محمد ولد گل رابستان ساکن سرہ درگہ اور عارف اللہ دین ولد غوث اللہ دین ساکن کسکی ہوید زخمی ہوگئے موقع پر موجود لوگوں نے جاں بحق اور زخمی افراد کو فوری طور پر ڈی ایچ کیو ہسپتال پہنچایا جہاں پر ہوید پولیس نے مقدمہ درج کر کے تفتیش شروع کر د ی تھانہ منڈان کی حدود میں واقع نیوکلہ بھرت میں نامعلوم قاتلوں نے 18 سالہ نوجوان انور کمال ولد محمد رائیس خان ساکن میاں بھٹہ خشت نیظم بازار کو فائرنگ کر کے قتل کر د یا اور لاش کھیتوں میں پھینک دی نامعلوم قاتل ارتکاب جرم کے بعد موقع واردات سے فرار ہوگئے وجہ عداوت قتل مقاتلہ کی دشمنی بتایا گیا ہے منڈان پولیس نے مقتول کے والد کی رپورٹ پر مقدمہ درج کر کے تفتیش شروع کر دی ۔


http://www.urdutimes.com/news/12497.html
کراچی میں حسا س اداروں کا آ پریشن ، 10 افراد زیر حراست
کراچی: پیر کی صبح سائٹ سپر ہا ئی وے لیاری اور پرانا گولیمار میں حسا س اداروں کا آ پریشن 10 مشتبہ افراد زیر حراست تفتیش کے لیے نامعلوم مقام پر منتقل، تفصیلات کے مطابق پیر کی صبح حساس ادارے کی بھاری نفری نے سائٹ سپر ہا ئی وے لیاری اور پرانا گولیمار میں سرچ آپریشن کرتے ہوئے گھر گھر تلاشی اور ملزمان کے ٹھکانوں پر کا رروائی کرتے ہوئے 2 ا فراد کو حراست میں لے کر تفتیش کیلئے نامعلوم مقام پر منتقل کر دیا گیا، باخبر ذرائع کا کہنا ہے کہ زیرحر است افراد میں لیاری گینگ وار اور کالعدم جماعت کے کارندے بھی شامل ہیں، جو کہ جرائم پیشہ ہیں اور ان کے خلاف مختلف تھانوں میں مقدمات درج ہیں، ادھر گارڈن پولیس نے کارروائی کے دوران 8 ا سٹریٹ کرمنلز کو گرفتار کر کے اسلحہ اور مسروقہ سامان برآمد کر لیا پولیس واقعے کی مزید تفتیش کر ر ہی ہے۔


http://www.urdutimes.com/news/12457.html
ڈاکٹر عامر لیاقت پر جان لیوا حملے کا خطرہ، انتباہ جاری
کراچی: سابق وزیر مذہبی امور و معروف ٹی وی اینکر ڈاکٹر عامر لیاقت حسین کو جان لیوا حملے کے خطرے کے پیش نظر محتاط رہنے کی ہدایت کردی گئی ہے۔ تفصیلات کے مطابق وفاقی وزارت داخلہ کی جانب سے ڈاکٹر عامر لیاقت حسین کو ایک خط بھیجا گیا ہے جس میں انہیں ان کی زندگی کو لاحق خطرات کے حوالے سے تنبیہہ کی گئی ہے۔ وزارت داخلہ کی جانب سے کہا گیا ہے کہ تحریک طالبان پاکستان کے خلاف مسلسل بیان بازی کے باعث عامر لیاقت کی زندگی کو خطرات لاحق ہیں اور انہیں کسی بھی وقت جان لیوا حملے کا سامنا کرنا پڑ سکتا ہے۔ خط میں حملے کے مقام اور وقت کا تعین نہیں کیا گیا تاہم عامر لیاقت کو اپنی سکیورٹی سخت کرنے کی ہدایت کی ہے۔دوسری طرف ڈاکٹر عامر لیاقت حسین نے سماجی رابطے کی ویب سائٹ ٹوئٹر پر اپنے پیغام میں کہا کہ نقل و حرکت سے پہلے کون سے متعلقہ حکام کو آگاہ کروں ؟ مجھ سے تو کسی نے رابطہ تک نہیں کیا، یہ جھوٹے اور مکاروں کی حکومت ہے اور نواز حکومت سے تحفظ کی بھیک نہیں مانگوں گا میرے لیے اللہ اور اس کا رسول ۖ ہی کافی ہیں۔


http://www.urdutimes.com/news/12452.html
کراچی، پولیس کی حراست سے گینگ وارکا سرغنہ بلال سندھی فرار
کراچی: کراچی میں چاکیواڑہ پولیس کی حراست سے گینگ وارکا سرغنہ بلال عرف سندھی فرار ہو گیا۔ پولیس نے اپنے ہی 3 پیٹی بند بھائیوں کو گرفتار کر کے مقدمہ درج کر لیا۔پولیس حکام کے مطابق گینگ وار عزیر بلوچ گروپ کا کمانڈر بلال عرف سندھ کو چاکیواڑہ تھانے منتقل کیا جا رہا تھا کہ پولیس موبائل سے کود کر فرار ہو گیا۔ ملزم بلال عرف سندھی کورینجرزنے4روزقبل گرفتارکرکے چاکیواڑہ پولیس کے حوالے کر دیا تھا۔پولیس کا کہنا ہے کہ ملزم کے فرار کے ذمہ دار 3 اہلکاروں بچل، مشتاق اور ارشاد کو گرفتار کر کے مقدمہ د رج کر لیا۔ ملزم کی گرفتاری کے لئے لیاری اور بلدیہ ٹاون کے علاوہ ٹھٹھہ میں بھی چھاپے مارے جا رہے ہیں۔اْدھر موچکو میں پولیس مقابلہ ہوا ہے جس کے دوران 3 ملزمان زخمی حالت میں گرفتار کر لیئے گئے ہیں۔ ایس ایس پی ذیشان صدیقی کے مطابق ملزمان ڈکیتی اور اسٹریٹ کرائم میں ملوث ہیں۔


http://www.urdutimes.com/news/12451.html
ایم کیو ایم کے ڈپٹی کنو نیئرشاہد پاشا گرفتار
کراچی: رینجرز نے متحدہ قومی موومنٹ (ایم کیو ایم) کی رابطہ کمیٹی کے ڈپٹی کنو نیئرشاہد پاشا کو گرفتار کرلیا جبکہ ایم کیو ایم کے ترجمان نے گرفتاری کی تصدیق کردی۔تفصیلات کے مطابق رینجرز اہلکاروں نے پیر کے روز علی الصبح کارروائی کرتے ہوئے رابطہ کمیٹی کے ڈپٹی کنوینر شاہد پاشا کو گرفتار کیا۔ایم کیو ایم ترجمان واسع جلیل نے شاہد پاشا کی گرفتاری کی تصدیق کرتے ہوئے کہا کہ انہیں رینجرز اہلکاروں نے گلستان جوہر میں واقع اْن کے گھر سے حراست میں لیا۔ایم کیو ایم کی قیادت اور رہنماؤں کی جانب سے شاہد پاشا کی گرفتاری کی شدید مذمت کی گئی ہے۔دوسری جانب رینجرز کی جانب سے ایم کیو ایم رہنما کی گرفتاری کے حوالے سے اب تک کوئی بیان سامنے نہیں آیا۔واضح رہے کہ شاہد پاشا کو تقریباً ایک سال قبل ایم کیو ایم رابطہ کمیٹی کا ڈپٹی کنوینر بنایا گیا تھا، انہیں ایم کیو ایم کے تنظیمی ڈھانچے کا اہم رکن مانا جاتا ہے جنہوں نے پارٹی میں کئی عہدوں پر فرائض انجام دیئے۔قبل ازیں ایم کیو ایم کے سینیئر رہنما ڈاکٹر فاروق ستار نے پریس کانفرنس کے دوران رینجرز پر، ایم کیو ایم سے تعلق رکھنے والے 40 کارکنان کو کراچی سینٹرل جیل میں دوران حراست تشدد کا نشانہ بنانے اور اْن پر پارٹی چھوڑنے کے لیے دباؤ ڈالنے کا الزام لگایا۔ان کا کہنا تھا کہ کارکنان کو دوران حراست تمام سہولیات مہیا کرنے اور ان کے خلاف کیسز واپس لے کر انہیں رہا کرنے کا لالچ دے کر اْن کی وفاداریاں بدلنے کی کوشش کی جارہی ہے۔


http://www.urdutimes.com/news/12450.html
مردان :گھر کی چھت گرنے سے 4 افراد جاں بحق
مردان: مردان میں گھر کی چھت گرنے سے 4 افراد جاں بحق جبکہ 5 زخمی ہو گئے۔ پارہوتی کے علاقہ باکو میں ظاہر شاہ نامی شخص کی والدہ کی وفات پر گھر میں تعزیت کے لیے لوگ آئے ہوئے تھے کہ اچانک کمرے کی چھت گر گئی جس کے نتیجے میں 4 افراد جاں بحق اور 5 زخمی ہو گئے ، جاں بحق ہونے والوں میں 2 کمسن بچے یاسین اور طلحہ ، 50 سالہ لال فروش اور ایک خاتون شامل ہے۔ زخمیوں میں 4 خواتین اور ایک مرد شامل ہے۔ واقعہ کی اطلاع ملنے پر ریسکیو ٹیمیں موقع پر پہنچ گئیں ۔ زخمیوں اور جاں بحق افراد کو ڈی ایچ کیو ہسپتال منتقل کر دیا گیا۔


http://www.urdutimes.com/news/12443.html
اسلام آباد: یوم پاکستان پریڈ کی تیاریاں، موبائل فون سروس بند
اسلام آباد : . وفاقی دارلحکومت اسلام آباد میں موبائل فون سروس بند کردی گئی ہے،جو کہ دوپہر تک بند رہے گی۔ موبائل فون سروس یوم پاکستان پریڈ کی تیاریوں اور ریہرسل کے باعث بند کی گئی ہے۔جو آج پریڈ گراؤنڈ اسلام آباد میں منعقد ہوگی۔23مارچ یوم پاکستان کی پریڈ کو پاکستان کی تاریخ میں ایک کلیدی حیثیت حاصل ہے۔ عوام کی سہولت اور سکیورٹی کے پیش نظر آج سے 23 مارچ تک ٹریفک کے خصوصی انتظامات کئے گئے ہیں۔ ذرائع ابلاغ کے ذریعے جنرل پبلک ٹریفک پلان سے بار بار آگاہی کی جارہی ہے۔آئی ایس پی آر کی جانب سے جاری کئے گئے ٹریفک پلان کے مطابق 21 مارچ سے 23 مارچ تک فیض آباد سے راول ڈیم چوک اور زیرپوائنٹ انٹرچینج سے صبح 6 بجے سہ پہر تین بجے تمام گاڑیوں کا داخلہ ممنوع ہوگا۔22 مارچ کی رات بارہ بجے سے 23 مارچ کی سہ پہر تین بجے تک گاڑیوں کا داخلہ بند رہے گا۔جڑواں شہروں کی ضلعی انتظامیہ نے21مارچ کو فل ڈریس ریہرسل اور 23مارچ یوم پاکستان کے موقع پر شکر پڑیاں میں مسلح افواج کی پریڈ کے حوالے سے سکیورٹی کے پیش نظر شہریوں کی سہولت اورٹریفک کو رواں دواں رکھنے کے لیئے جامع اورمنظم ٹریفک پلان جاری کر دیا۔اسلام آباد میں 21اور 23 مارچ کو صبح 6 سے دوپہر تین بجے تک تمام ٹریفک کا داخلہ راول ڈیم سے فیض آباد فلائی اوور زیرو پوائنٹ تک بند ہوگا 20مارچ رات 12 بجے سے لے کر 21مارچ دن ایک بجے اور 22مارچ رات بارہ بجے سے لے کر 23مارچ دن تین بجے تک اسلام آباد اور راولپنڈی میں تمام ہیوی ٹریفک کا داخلہ بند رہے گا۔


http://www.urdutimes.com/news/12403.html
پنجگور: کالعدم تنظیم کا اہم کمانڈر گرفتار، اسلحہ برآمد
پنجگور: پنجگور میں ایف سی اور حساس ادارے کی کارروائی، کالعدم تنظیم کا اہم کمانڈر گرفتار، اسلحہ برآمد کر لیا گیا۔ ایف سی ترجمان کے مطابق فرنٹیئر کور بلوچستان اور حساس ادارے نے خفیہ اطلاع پر پنجگور کے علاقے گور مکان میں کارروائی کرتے ہوئے کالعدم تنیظیم کے ایک اہم کمانڈر کو گرفتار کر کے اس کے قبضے سے 5 ایس ایم جیز، 3 رائفلز اور سینکڑوں راؤنڈز برآمد کر لئے ہیں۔ گرفتار ہونے والا کمانڈر اغواء برائے تاوان، ٹارگٹ کلنگ، فورسز پر حملوں اور تخریب کاری میں ملوث تھا، جسے تفتیش کے لئے نامعلوم مقام پر منتقل کر دیا گیا ہے۔


http://www.urdutimes.com/news/12397.html
کراچی،گینگ وارسرغنہ ارشدپپوکابھائی حاجی حامد عرف عامر گرفتار
کراچی: حب میں پولیس مقابلے کے بعد گینگ وار کے سرغنہ ارشد پپو کے بھائی کو گرفتار کر لیا گیا۔ڈی ی او لسبیلہ بشیر بروہی کے مطابق گرفتارملزم ارشد پپو کا بھائی حاجی حامد عرف عامر ہے۔ڈی پی او کا مزید کہنا ہے کہ ملزم ایک گھر میں ڈکیتی کی نیت سے داخل ہوا اور اس نے دستی بم سے حملہ کیا،اس دوران پولیس نے ملزم کو مقابلے کے بعد گرفتار کرکے اس کے قبضے سے دستی بم اوراسلحہ برآمدکرلیا۔


http://www.urdutimes.com/news/12396.html
گھوٹکی : مغوی لڑکی کی بازیابی کیلئے آپریشن،2 اغوا کار ہلاک
گھوٹکی: گھوٹکی میں لڑکی کی بازیابی کیلئے جانے والی پولیس پارٹی کے ساتھ فائرنگ کے تبادلے میں 2 ملزمان ہلاک اور دو پولیس ا ہلکا ر زخمی ہوگئے۔ فائرنگ کی زد میں آکر ایک بچہ بھی جاں بحق ہوگیا۔گھوٹکی کا علاقہ آفتاب کالونی میدان جنگ بن گیا،شکار پور پولیس نے 6ماہ پہلے اغواء ہونے والی 8 سالہ لڑکی فضیلہ سرکی کی بازیابی کیلئے گھوٹکی میں ایک مکان پر چھاپہ مارا۔ملزما ن نے پولیس پارٹی کو دیکھتے ہی اندھادھند گولیاں چلادیں،جس سے 2 پولیس اہل کار زخمی ہوئے۔ جوابی فائرنگ سے 2ملزمان ہلاک ہوگئے جبکہ فائرنگ کی زد میں آکر ایک بچہ بھی جاں بحق ہوا۔ملزمان کے دیگر ساتھی پولیس پارٹی پر فائرنگ کرتے ہوئے فرار ہوگئے۔ایس ایس پی گھوٹکی ثاقب سلطان محمود کے مطابق ملزمان کے گھر سے 8 خواتین کو حراست میں لیا گیا ہے۔ جن میں چھوٹی بچیاں بھی شامل ہیں۔


http://www.urdutimes.com/news/12395.html
کراچی :گلشن اقبال میں ڈکیتی مزاحمت پر فوجی جوان شہید
کراچی : کراچی کے علاقے گلشن اقبال میں ڈکیتی میں مزاحمت پر فائرنگ سے فوجی جوان شہید ہو گیاجبکہ شہید اہل کار کی فائرنگ سے ایک ڈاکو ہلاک ہوگیا۔ڈی اّئی جی ایسٹ کے مطابق گلشن اقبال بلاک 5 میں 2 ڈاکووں نے ایک فوجی اہلکار سے لوٹ مار کی کوشش کی اور مزاحمت پر ملزمان نے فائرنگ کر دی جس سے فوجی جوان وقاص شہید ہوگیا۔شہید اہل کار کی فائرنگ سے ایک ڈاکو زخمی ہو گیا جو دوران علاج دم توڑ گیا جبکہ دوسرا ڈاکو فرار ہو گیا۔پولیس نے جائے وقوع سے نائن ایم ایم پستول کے 8 خول قبضے میں لے لیے۔ پولیس کے مطابق فرار ہونے والے ملزم کی تلاش جاری ہے۔


http://www.urdutimes.com/news/12390.html
ہندؤؤں کے مذہبی تہوار ہولی پر سندھ میں عام تعطیل کا اعلان
کراچی: سندھ حکومت نے صوبے بھر میں ہولی کے موقع پر 24 مارچ کو عام تعطیل کا اعلان کر دیا ہے۔ صوبائی حکومت نے ہندو برادری کے مذہبی تہوار پر عام تعطیل کے حوالے سے نوٹیفکیشن بھی جاری کر دیا۔ وزیر اعلی سندھ سید قائم علی شاہ کے ترجمان نے بتایا کہ 'اس سے پہلے ماضی میں صرف ہندوں کو ہولی پر چھٹی دی جاتی تھی'۔ 'یہ پاکستان میں پہلی مرتبہ ہوا ہے کہ ہولی پر عام تعطیل کا اعلان کیا گیا ہے'۔ خیال رہے کہ گزشتہ دنوں قومی اسمبلی میں ایک قرار داد منظور کی گئی تھی جس میں ہولی، دیوالی اور ایسٹر کے موقع پر اقلیتوں کو چھٹی دیئے جانے کا کہا گیا تھا۔ واضح رہے کہ مذکورہ قرار داد مسلم لیگ کے رکن قومی اسمبلی رمیش کمار نے پیش کی تھی جس میں ہولی، دیوالی اور ایسٹر کے موقع پر ملک بھر میں عام تعطیل دینے کا مطالبہ کیا تھا۔ یاد رہے کہ مذکورہ قرار داد کی منظوری کے بعد وفاقی حکومت کی جانب سے ہولی، دیوالی اور ایسٹر کے موقع پر عام تعطیل کا نوٹیفیکیشن اب تک جاری نہیں ہوا ہے۔


http://www.urdutimes.com/news/12377.html
پنجاب کر پشن کا گڑھ صوبہ بن چکا ہے، چوہدری سرور
لاہور: سابق گور نر و تحر یک انصاف پنجاب کے صدارتی امیدوار چوہدری محمد سرور نے کہا ہے کہ پنجاب کر پشن فر ی نہیں بلکہ ’’کر پشن کا گڑھ ‘‘ صوبہ بن چکا ہے مختلف صوبائی محکموں میں 9 ا رب کی کر پشن کی جوڈیشل انکوائر ی کروائی جائے ‘ آڈیٹر جنرل نے مذکورہ کر پشن اور بے ضابطگیوں کی نشاندہی کر کے پنجاب حکومت کے کر پٹ ہونے کی تصد یق کر دی ہے ‘ اب قوم کو سمجھ آ رہی ہے کہ حکمران کیوں پنجاب میں نیب کو نہیں آنے دیتے ‘ آج نہیں تو کل کر پشن کر نیوالوں کو اپنے انجام سے دو چار ہونا پڑ یگا اور تحر یک انصاف ا قتدار میں آکر حکمرانوں سے کر پشن کی ایک ایک پائی کا حساب لیں گی ۔ اپنے دفتر میں تحر یک انصاف کے مختلف وفود سے گفتگو کرتے ہوئے سابق گور نر و تحر یک انصاف پنجاب کے صدارتی امیدوار چوہدری محمدسرور نے کہا کہ (ن) لیگ پنجاب میں میرٹ کی بات کرتی ہے مگر پنجاب میں دور بین سے بھی شفافیات اور میرٹ نظر نہیں آتا بلکہ کر پشن اور لوٹ مار حکمرانوں کا اصل انتخابی نشان بن چکا ہے ۔ انہوں نے کہا کہ آڈیٹر جنرل پاکستان کی رپورٹ میں پنجاب حکومت کے تحت چلنے والی کارپوریشنوں اور اداروں میں 9 ارب روپے سے زیادہ کی بے ضابطگیاں، خورد برد اور بدعنوانی کی تصدیق کر دی گئی ہے جسکے بعد پوری عوام کے سامنے حکمرانوں کی کر پشن اور نااہلی سامنے آچکی ہے اور حکمران اب جو مر ضی کر لیں وہ قوم کو مزید بے وقو ف نہیں بنا سکتے انکو اپنی کر پشن اور لو ٹ مار کا حسا ب دینا پڑیگا ۔ انہوں نے کہا کہ تحر یک انصاف نے ہمیشہ کر پشن کے خلاف آواز بلند کی ہے اور جب تک کر پشن ختم نہیں ہوگی ملک میں ترقی نہیں ہوسکتی ۔


http://www.urdutimes.com/news/12375.html
مصطفی کمال کا نئی پارٹی کا نا م پاکستان قو می موومنٹ رکھنے کا فیصلہ
کراچی: سا بق سٹی ناظم مصطفی کمال نے نئی پارٹی کا نام پاکستان قو می موومنٹ رکھنے کا فیصلہ کر لیا ہے اور اس کا پر چم پاکستانی پر چم جیسا ہو گا جس کے سفید حصے پر پی کیو ایم اور سبز حصے پر ایک چاند اور پانچ ستارے ہوں گے بڑے ستارے کے چاروں طرف چار لکھا ہوا ہوگا۔ ذرائع کے مطابق مصطفی کمال اور ان کے سا تھیوں نے پچھلے دس روز کے صلا ح مشوروں کے بعد پارٹی اور پرچم کو فا ئنل کر دیاہے اب23 مارچ کو جب پارٹی کا اعلان ہوگا تو5000 سے زائد پر چم بھی تقسیم کیے جائیں گے اس وقت کراچی، حیدرآباد ،میرپورخاص، ٹنڈوالہیار، سکھر، نوابشاہ، لاڑکانہ اور دیگر علاقوں میں ہزاروں کی تعداد میں پمفلیٹ اور پینا فلیکس کے بینر لگا ئے گئے ہیں جبکہ وال چا کنگ روزانہ کی بنیاد پر کی جا ر ہی ہے ابتدائی طور پر پارٹی میں ایک ایڈ ہاک آرگنائیز نگ کمیٹی بنا ئی جا ئے گی جس کے بعد پا رٹی رہنما سندھ بھر کا دورہ کریں گے پھر دوسرے صو بوں کا دورہ بھی کریں گے اور اپریل میں جب پہلاکنونشن بلا یا جا ئے گا تب پارٹی کے عہدیداروں کا بھی اعلان کیا جا ئے گا۔


http://www.urdutimes.com/news/12372.html
کراچی : پولیس اور رینجرز کی کارروائیاں، 4 دہشتگرد ہلاک
کراچی: کراچی میں پولیس اور رینجرز کی مختلف کارروائیوں میں 4 دہشتگرد ہلاک اور زخمی ملزموں سمیت 8 کو گرفتار کر لیا گیا جبکہ ہلاک دہشت گردوں سے برآمد ہونے والا بارودی مواد ناکارہ بنا د یا گیا۔ منگھو پیر میں پولیس اور رینجرز نے چھاپہ مارا تو دہشت گرد بوکھلا گئے۔ پہلے گولیوں کی بوچھاڑ کی اور پھر بکتربند کو دستی بم سے نشانہ بنایا۔ جواب بھی بھرپور دیا گیا اور دو دہشت گرد ہلاک ہو گئے۔ سرچ آپریشن کے دوران دھماکا خیز مواد بھی برآمد ہوا جسے نا کارہ بنانے کے لیے بم ڈسپوزل سکواڈ کو طلب کیا گیا۔ نیو کراچی میں پولیس نے حساس اداروں کی اطلاع پر کارروائی کی تو مقابلہ ہو گیا۔ فائرنگ کے تبادلے میں 2 دہشتگردوں راشد مہناس اور جنت گل کو گرفتار کر لیا گیا جبکہ ایک پولیس اہلکار زخمی ہوا۔ دہشت گردوں سے دستی بم اور اسلحہ برآمد ہوا۔ اتحاد ٹاؤن میں مبینہ مقابلے کے بعد 2 ملزموں کو گرفتار کر کے اسلحہ اور کریکر بم برآمد کر لیے۔ رینجرز نے گڈاپ ٹاؤن میں کارروائی کر کے عسکری ونگ کے چار کارندوں کو گرفتار کر کے اسلحہ برآمد کر لیا۔ ادھر محمود آباد کشمیر کالونی میں پولیس نے خفیہ اطلاع پر دہشت گردوں کے ٹھکانے پر چھاپا مار ا تو دہشت گردوں کی جانب سے فائرنگ کر دی گئی۔ پولیس کی جوابی فائرنگ سے 2 دہشت گرد زخمی ہو گئے جو بعد میں دوران علاج دم توڑ گئے۔ پولیس نے بتایا کے دہشت گردوں کا تعلق کالعدم تنظیم سے ہے جن کے قبضے سے اسلحہ، بارودی مواد اور خودکش جیکٹ برآمد کی گئی ہیں جسے ناکارہ بنا دیا گیا۔


http://www.urdutimes.com/news/12369.html
نصیر آباد میں حساس اداروں کی کاروائی، 4 دہشتگرد ہلاک
تمبو: نصیرآباد کے علاقے چھتر میں ایف سی اور حساس اداروں کی کاروائی، 4 دہشت گرد ہلاک، کالعدم تنظیم کا اہم کمانڈر زخمی ،تیرہ شرپسند گرفتار، اسلحہ برآمد، تین ٹھکانے بھی تباہ کر د یئے گئے۔ ایف سی حکام کے مطابق نصیر آباد کے تحصیل چھتر ، ڈیرہ بگٹی اور لہڑی کے سرحدی علاقے ہوتی میں ایف سی اور حساس اداروں کی کالعدم تنظیم کے شرپسندوں کے اطلاع پر سرچ آپریشن کیا گیا اور سرچ آپریشن کے دوران فائرنگ سے کالعدم تنظیم کے چار دہشت گرد ہلاک ہوگئے اور ایک اہم کمانڈر سمندر عرف سبزل بگٹی زخمی ہوگیا اور تیرہ شرپسندوں کو گرفتار اور اسلحہ برآمد کر کے تین ٹھکا نے بھی تباہ کر د یے گئے ہیں زخمی کمانڈر کے سر کا صوبائی حکومت نے لاکھوں روپے انعام مقرر کر ر کھا تھا۔


http://www.urdutimes.com/news/12366.html
چینی حکومت کا پاکستان کو جدید 80 ایمبولینس کا عطیہ
اسلام آباد: چینی حکومت کا پاکستان کو جدید 80 ایمبولینس کا عطیہ ، صوبہ سندھ 20، صوبہ پنجاب 20، صوبہ خیبر پختونخوا 10، صوبہ بلوچستان 10، وفاقی حکومت 10، آزاد جموں وکشمیر 5 ا ور فاٹا و گلگت بلتستان کیلئے 5 ایمبولینس مہیا کی گئی ہیں ۔ وفاقی وزیر مملکت برائے صحت سائرہ افضل تارڑ کا کہنا تھا کہ ایمبولینس کا عطیہ پر چین کے شکر گزار ہیں اور اس سے ہزاروں جانیں بچائی جا سکیں گی میڈیا رپورٹ کے مطابق وفاقی وزیر مملکت برائے صحت سائرہ افضل تارڑ نے کہا ہے کہ پاکستان میں صحت کے حوالے سے اشارے تسلی بخش نہیں ہیں اور اس کیلئے حکومت اپنا کام جاری رکھے ہوئے ہے انہوں نے کہا کہ چین حکومت نے پاکستان کو 80 ایمبولینس عطیہ دے کر پاکستان سے محبت کا ثبوت دیا ہے انہوں نے بتایا کہ ایک ایمبولینس کی قیمت 60 لاکھ روپے سے زیادہ ہے اور اس ایمبولینس کے ذریعے ہزاروں جانیں بچائی جاسکتیں گی ان 80 ایمبولینس کو پورے پاکستان میں تقسیم کر د یا جائے گا سندھ اور پنجاب کو بیس ، خیبر پختونخوا بلوچستان اور وفاقی حکومت کو دس دس ایمبولینس اور فاٹا و آزاد جموں کشمیر کو پانچ پانچ ایمبولینس دی جائینگی ۔


http://www.urdutimes.com/news/12363.html
لوئر کرم ایجنسی میں افغان پناہ گزینوں کو وطن واپسی کی ہدایت
پارہ چنار: لوئر کرم ایجنسی میں پولیٹکل انتظامیہ نے غیر قانونی طور پر مقیم افغان پناہ گزینوں سے کہا ہے کہ وہ فوری طور پر اپنے علاقوں کو واپس چلے جائیں وگرنہ ان کے خلاف بڑی کارروائی کی جائے گی۔ برطانوی نشریاتی ادارے کی رپورٹ کے مطابق گزشتہ روز پولیٹکل انتظامیہ نے افغان رہنماؤں کو طلب کر کے انھیں فیصلے سے آگاہ کیا ہے ۔ اس اجلاس میں سکیورٹی اہلکاروں کے علاوہ افغان پناہ گزینوں کے نمائندے اور دیگر اہلکار موجود تھے۔ حکام نے بتایا کہ لوئر کرم ایجنسی کے علاقے میں پناہ گزین خپیانگہ، خلوٹ ، لڑمہ میں غیر قانونی طور پر رہائش پذیر ہیں۔ پولیٹکل انتظامیہ نے اب ان کی اس علاقے میں رہائش پر پابندی عائد کر دی ہے اور ان سے کہا گیا ہے کہ وہ اپنے وطن واپس لوٹ جائیں ۔ افغان پناہ گزینوں کے رہنماؤں سے کہا گیا ہے کہ اگر غیر قانونی طور پر مقیم پناہ گزین واپس وطن نہ گئے تو جلد ان کے خلاف کارروائی شروع کی جائے گی ۔ خیبر پختونخوا میں غیر قانونی طور پر مقیم افغان پناہ گزینوں کے خلاف پہلے سے ہی کارروائی جاری ہے ۔ ان پناہ گزینوں کو اپنے ملک واپس بھیجنے کے لیے سرکاری طور پر اس وقت تیزی دیکھی گئی جب پشاور میں آرمی پبلک سکول پر حملہ ہو ا تھا۔ و زیر اعلی خیبر پختونخوا پرویز خٹک بھی متعدد بار کہہ چکے ہیں کہ افغان پناہ گزینوں کو اپنے وطن واپس بھیجا جا ئے کیونکہ ان کے یہاں رہائش سے صوبے میں امن و امان کے مسائل پیدا ہو رہے ہیں ۔ پاکستان افغانستان اور اقوام متحدہ کے ادارہ برائے افغان پناہ گزین یو این ایچ سی آر کے د رمیان معاہدے کے تحت افغان پناہ گزینوں کو گزشتہ سال کے آخری مہینے تک واپس جانا تھا لیکن قانونی طور پر مقیم پناہ گزینوں کے یہاں رہائش میں غیر اعلانیہ طور پر اس سال جون تک توسیع کی گئی ہے ۔ اس بارے میں وفاقی سطح پر اب تک کوئی واضح فیصلہ نہیں کیا گیا ۔ ایسی اطلاعات ہیں کہ وزیر اعظم نواز شریف کو اس بارے میں سمری بھیجی گئی ہے ۔ ذرائع نے بتایا ہے کہ افغان پناہ گزینوں کی پاکستان میں رہائش کو ایک سے دو سال تک مزید توسیع دی جا سکتی ہے لیکن اب تک اس بارے میں کوئی حتمی فیصلہ نہیں ہوا ۔ آرمی پبلک سکول پر حملے کے بعد صوبے میں جاری سٹرائیک اینڈ سرچ آپریشن کے تحت ہزاروں افغان پناہ گزینوں کو گرفتار کر کے واپس وطن بھیجا گیا ہے جبکہ اس سخت کارروائی کے نتیجے میں بڑی تعداد میں پناہ گزین خود بھی اپنے طور پر واپس جا چکے ہیں۔ خیبر پختونخوا میں غیر قانونی افغان پناہ گزینوں کے خلاف بڑی کارروائیاں پشاور، کوہاٹ، نوشہرہ اور دیگر علاقوں میں کی گئی ہیں۔


http://www.urdutimes.com/news/12336.html
فرقہ واریت ، لسانیت کی بنیاد پر تقسیم کی سازشیں ہو رہی ہے،حافظ سعید
فیصل آباد: امیر جماعت الدعوۃ پروفیسر حافظ محمد سعید نے کہا ہے کہ امریکہ اسلام کے نام پر بننے والے ملک پاکستان کو دہشت گرد کے طور پر لا رہا ہے۔ ملک دشمن عناصر سیکولر قوتوں کی مدد کر رہے ہیں ، آج ہم کو فرقہ واریت ، لسانیت اور صوبائیت کی بنیاد پر تقسیم کرنے کی سازشیں ہو رہی ہیں۔ مشرقی پاکستان کی علیحدگی بھی انہی دشمن عناصر کی کارروائیوں کا نتیجہ تھی۔آج پھر وہی سازشیں ہو رہی ہیں پاکستان اسلام کی مکمل تعلیمات پر عمل پیرا ہونے کیلئے بنایا گیا تھا۔ بانی پاکستان نے ہر جگہ اسلام کو بنیادی نقطہ قرار دیا۔ آج بھی ہم نظریہ پاکستان کی بنیاد پر ہی پاکستان کو اسلامی ریاست بنا سکتے ہیں۔لبرل ازم اور سیکولر ازم کے نام پر ہمارے ازلی دشمن کے ساتھ دوستیوں کی باتیں ہو رہی ہیں۔مسلمان رکن اسمبلی اویسی کی زبان کاٹنے پر ہندوؤں نے انعام کا اعلان کر رکھا ہے جو سیکولر ریاست کا اصل چہرہ ہے۔ آن لائن کے مطابق گزشتہ روزفیصل آباد میں ایک تقریب سے خطاب کر تے ہو ئے کیا۔امیر جماعت الدعوۃ حافظ محمد سعید نے کہا ہے کہ فیصل آباد کے مختلف جماعتوں کا ایک سٹیج پر آنا ایک نظریہ کے تحت ہے۔ نظریہ پاکستان کے تحت جمع ہونا خوش آئند ہے۔ قیام پاکستان میں علماء کرام کا کردار واضح کرنا وقت کی اہم ضرورت ہے۔ آج جماعت الدعوۃ ایک تحریک کی طرح نظریہ پاکستان کے احیاء کیلئے پروگرام کر رہی ہے جو وقت کی اشد ضرورت ہے۔ پاکستان اسلام کی مکمل تعلیمات پر عمل پیرا ہونے کیلئے بنایا گیا تھا۔ بانی پاکستان نے ہر جگہ اسلام کو بنیادی نقطہ قرار دیا۔ پاکستان بنانے کا مقصد مسلمانوں کو اسلام کے مطابق زندگی گزارنے کی آزادی دینا تھا۔آج بھی ہم نظریہ پاکستان کی بنیاد پر ہی پاکستان کو اسلامی ریاست بنا سکتے ہیں۔انہوں نے کہا کہ لبرل ازم اور سیکولر ازم کے نام پر ہمارے ازلی دشمن کے ساتھ دوستیوں کی باتیں ہو رہی ہیں۔ انہوں نے کہا کہ مقبوضہ کشمیر میں آج لاکھوں کشمیری بندوقوں کے سائے میں پاکستان سے رشتہ کیا لاالہ الا اللہ کے نعرے لگا رہے ہیں۔بھارتی تعلیمی اداروں میں کشمیر کے حق میں نعرے لگ رہے ہیں۔ مسلمان رکن اسمبلی اویسی کی زبان کاٹنے پر ہندوؤں نے انعام کا اعلان کر رکھا ہے۔ یہ سیکولر ریاست کا اصل چہرہ ہے۔ پاکستانی حکمران بھارت سے دوستی کی باتیں کرتے ہیں جبکہ دوسری طرف ہندوستان میں مسلمانوں کے خون کے ساتھ ہولی کھیلی جاتی ہے۔ مقبوضہ کشمیر میں مسلمانوں کا عرصہ حیات تنگ ہو چکا ہے۔ پاکستانی حکمران کشمیریوں کی آزادی کو بھول کر دوستیاں کر رہے ہیں۔ انہوں نے کہا کہ آج پھر سے نظریہ پاکستان کو پاکستان میں زندہ کرنے کیلئے نوجوان پڑھے لکھے طبقے کو کھڑا ہونا ہو گا۔ اس کے لیے نوجوان نسل کو اسلامی تعلیمات پر عمل پیرا ہونا ہو گا۔ علماء کرام کا یہ فرض بنتا ہے کہ وہ گلی محلوں کی سطح پر نظریہ پا کستان کو اجاگر کریں۔


http://www.urdutimes.com/news/12327.html
خیبرپختونخوا، کشمیر میں شدید بارشیں ، 20 افراد ہلاک
پشاور: خیبرپختونخوا اور اّزاد کشمیر میں بارشوں نے تباہی مچا دی، چھتیں گرنے اور لینڈ سلائیڈنگ سے بچوں اور خواتین سمیت بیس افراد جاں بحق ہو گئے۔ازاد کشمیر اور خیبر پختونخوا میں بارش قہر بن گئی، مظفر اّباد میں لینڈ سلائیڈنگ سے ایک ہی خاندان کے 5 افراد لقمہ اجل بن گئے ، ضلع باغ کے نواحی گاؤں میں لینڈ سلائیڈنگ کی زد میں اّکر گھر گر گیا جس سے چھ افراد مٹی کے تودے تلے دب گئے ، اہل علاقہ نے اپنی مدد اّپ کے تحت چار بچیوں کو ملبے سے زندہ نکال لیا۔ تاہم گھر کا سربراہ اور اس کی بیوی دم توڑ گئے۔اّزادکشمیر کے مختلف علاقوں میں بارش اور لینڈ سلائیڈنگ سے متعدد گھر گر گئے، لینڈ سلائیڈنگ کے باعث شاہراہ نیلم،شاہراہ جہلم اور مظفر آباد راولپنڈی روڈ سمیت متعدد شاہرایں بند ہو گئیں۔لوئر دیر میں گھر کی چھت موسلادھار بارش سے گر گئی جس سے 5 افراد کی زندگی کا خاتمہ ہو گیا، حادثے میں دو افراد زخمی بھی ہو گئے۔ادھر کرم ایجنسی کے نواحی علاقے گوندال میں گھر کی چھت گرنے سے 6 افراد جاں بحق ہوگئے۔


http://www.urdutimes.com/news/12324.html
پرویز مشرف واپس نہ آئے توانٹر پول سے رابطہ کرینگے، رانا ثناء اللہ
گوجرانوالہ: وزیر قانون پنجاب رانا ثناء اللہ نے کہا ہے کہ اگر عدالت نے پرویز مشرف کے وارنٹ گرفتاری جاری کیے اور وہ وطن واپس نہ آئے تو انہیں انٹر پول کے ذریعے واپس لایا جائے گا۔گوجرانوالہ میں میڈیا سے گفتگو کرتے ہوئے رانا ثنا اللہ کا کہناتھاکہ متحدہ قومی موومنٹ پر ’’را‘‘ سے فنڈنگ لینے کا الزام نیا نہیں ہے، وزیر داخلہ نے کمیٹی بنادی ہے، ٹھوس ثبوت پر مقدمہ چلایا جائے گا۔ان کا کہنا تھا کہ حقوق نسواں بل سے متعلق علماء4 کا رویہ درست نہیں ہے، علماء4 کرام کو خط لکھ دیا ہے، اگر قرآن و سنت کے لحاظ سے اس میں غلطی ہے تو ترمیم کے لئے تیار ہیں۔رانا ثناء اللہ کا کہنا تھا کہ عدالت نے کسی بھی مقدمے میں مشرف کا نام ای سی ایل میں شامل کرنے کا حکم نہیں دیا، وارنٹ جاری ہوئے تو انٹرپول کے ذریعے واپس لائیں گے


http://www.urdutimes.com/news/12316.html
کراچی: خودکش حملہ آورسمیت2دہشت گردہلاک
کراچی: کراچی میں محمود آباد کے علاقے کشمیر کالونی میں حساس ادارے کی نشاندہی پر پولیس نے کارروائی کرتے ہوئے مبینہ خودکش حملہ آور سمیت2دہشت گردوں کو ہلاک کردیا،ملزمان سے بم اوردیگراسلحہ برآمدہوا ہے۔پولیس کے مطابق محمود آباد کی کشمیرکالونی میں حساس اداریکی نشاندہی پر پولیس نے ایک مکان کو گھیرے میں لے کر چھاپہ مارا کہ اندر موجود ملزمان نے پولیس پر فائرنگ کردی، جوابی فائرنگ سے 2ملزمان شدید زخمی ہوگئے جنہیں جناح اسپتال منتقل کیا جارہا تھا کہ راستے میں زخموں کی تاب نہ لاتے ہوئے دونوں ملزمان ہلاک ہوگئے۔پولیس کے مطابق ملزمان سے خود کش جیکٹ، بم اوردیگراسلحہ برآمد ہوا ہے ،بم ڈسپوزل اسکواڈ کے عملے نے دہشت گردوں سے برآمد خودکش جیکٹ ناکارہ بنادی،جبکہ علاقے میں سرچ آپریشن مکمل ہوگیا ہے اور مزیدکوئی گرفتاری عمل میں نہیں آئی ہے۔


http://www.urdutimes.com/news/12310.html
دہشتگردی کیخلاف جنگ کو منطقی انجام تک پہنچانے کا عزم
اسلام آباد: سیاسی وعسکری قیادت نے کہا ہے کہ دہشت گردی اور انتہا پسندی کو جڑ سے اکھاڑ پھینکا جائے گا، پشاور میں بس پر دہشت گرد حملے میں معصوم افراد کو نشانہ بنایا گیا۔ ایسے حملے برداشت نہیں کیے جائیں گے۔ وزیراعظم نواز شریف کی زیر صدارت اعلی سطح کا اجلاس ہوا جس میں آرمی چیف جنرل راحیل شریف ،ڈی جی آئی ایس آئی، اہم وفاقی وزرا اور اعلیٰ حکام شریک ہوئے۔ اجلاس میں دہشت گردی اور انتہاپسندی کو جڑ سے اکھاڑ پھینکنے کے عزم کا اظہار کیا گیا۔ سیاسی و عسکری قیادت نے پشاور میں سرکاری ملازمین کی بس کو دہشت گردی کا نشانہ بنانے کی شدید مذمت کی اور ایسے واقعات پرسخت تشویش کا اظہار بھی کیا، سیاسی و عسکری قیادت کا کہنا تھا کہ پشاور جیسے دہشت گردی کے واقعات ناقابل قبول ہیں، دہشت گردوں کے سہولت کاروں اور مالی معاونت کرنے والوں کو بھی انجام تک پہنچایا جائے گا۔ اجلاس کو بتایا گیا کہ آپریشن ضرب عضب آخری مراحل میں ہے، عارضی بے گھر افراد کی گھروں کو جلد واپسی یقینی بنائی جائے گی، اجلاس میں اتفاق کیا گیا کہ کراچی آپریشن کو بھی منطقی انجام تک پہنچایا جائیگا۔ سیاسی و عسکری قیادت نے ملک بھر میں دہشت گردوں اور جرائم پیشہ افراد کے خلاف جاری آپریشنز کی کامیابیوں پر اطمینان کا اظہارکیا۔


http://www.urdutimes.com/news/12305.html
لال مسجد شہداء فاؤنڈیشن کا مشر ف کیخلاف قانونی جنگ روکنے کا اعلان
اسلام آباد: لال مسجد شہداء فاؤنڈیشن نے سابق صدر پرویز مشرف کیخلاف قانونی جنگ ان کی وطن واپسی تک روک لی ہے ، لال مسجد آپریشن کے تمام کرداروں کو بے نقاب کر کے قانون کے کٹہرے میں لایا جائے گا ، موجودہ حکومت اور عدلیہ نے پرویز مشرف کو باہر جانے کی ا جازت دیکر یہ ثابت کر دیا ہے کہ وہ اپنے فیصلوں میں آزاد نہیں ہیں ، پرویز مشرف کو سزا دلوانے کیلئے ہر قسم کی قانونی جنگ لڑی جائے گی ، لال مسجد میں معصوم اور نہتے طلباء کو فاسفورس بم کا نشانہ بنایا گیا تھا ۔ ان خیالات کا اظہار لال مسجد شہداء فاؤنڈیشن کے صدر طارق اسد ایڈووکیٹ اور عبدالرشید غازی کے بیٹے صا حبزادہ ہارون الرشید نے پریس کانفرنس کے دوران کیا ۔ انہوں نے کہا کہ گزشتہ چار سالوں سے قانونی جدوجہد کر رہے ہیں جس میں ہمارے خاندان کو کافی دباؤ کا سامنا کرنا پڑا اور ہمارے خلاف جھوٹے مقدمات بنائے گئے تاہم ہر قسم کے دباؤ کے باوجود ہم نے اپنے کیس کو عدالتوں میں جاری رکھا مگر بدقسمتی سے موجودہ حکومت نے سابق صدر کو بیرون ملک جانے کی اجازت دیدی انہوں نے کہا کہ موجودہ حکومت میں اخلاقی جرات نہیں ہے کہ وہ مشرف کو دوبارہ واپس لاسکیں کیونکہ عدالتوں کی جانب سے بار بار کہنے کے باوجود لال مسجد کیس سمیت کئی کیسوں کے ملزم پرویز مشرف کو عدالتوں میں پیش نہیں کیا ہے اس موقع پر شہداء فاؤنڈیشن کے صدر طارق اسد ایڈووکیٹ نے کہا کہ لال مسجد میں معصوم طلباء کو وائٹ فاسفورس سے جلایا ہے سابق صدر مشرف کو ملی بھگت کے ذریعے باہر بھیجا گیا ہے اور اس میں ملک کی عدلیہ سمیت تمام ادارے شامل ہیں انہوں نے کہا کہ ہماری عدلیہ اور حکومت آزاد نہیں ہے موجودہ حکمرانوں سے بہتر برطانیہ کے حکمران تھے ہماری آزادی ہی ایک ڈرامہ ہے انہوں نے کہا کہ سپریم کورٹ میں کئی کیسز مہینوں مہینوں التواء کا شکار ہوتے ہیں مگر سابق صدر مشرف کا کیس جس تیزی سے سنا گیا ہے ۔ انہوں نے کہا کہ سابق صدر مشرف کیخلاف ناقابل ضمانت وارنٹ گرفتاری کے وارنٹس جاری ہوئے تھے مگر اس کے باوجود مشرف کو جانے کی اجازت دی گئی انہوں نے کہا کہ لال مسجد کا کیس معمو لی کیس نہیں ہے اس کی قیمت سابق صدر مشرف اور موجودہ حکومت کو اس کی بھاری قیمت چکانا ہوگی انہوں نے کہا کہ لال مسجد میں بے گناہ اور معصوم بچو ں کا خون بہایا گیا ہے انہوں نے کہا کہ مشرف اور دیگر معاملات میں سپریم کورٹ سب سے بڑا مجرم ہے لاپتہ افراد کے کیس کی سماعت نہیں کی جا ر ہی ہے انہوں نے کہا کہ سپریم کورٹ ہائی کورٹ محکوم ہے اور احکامات لیکر فیصلے کرتے ہیں انہوں نے کہا کہ میں عدلیہ سے مایوس ہوچکا ہوں اور انہوں نے کہا کہ ہم مشرف کا انتظار کرینگے انہوں نے کہا کہ پرویز مشرف کیخلاف ہمارے مقدمات ان کے آنے کے بعد دوبارہ چلائیں گے اور انہیں اشتہاری قرار دینے کی کوشش کی جائے گی انہوں نے کہا کہ ہمارے لئے حالات بہت زیادہ خراب کئے جا ر ہے ہیں ہماری زبانوں کو بند کرنے کیلئے ہتھکنڈے آزمائے جا رہے ہیں انہوں نے کہا کہ مجھے ایک شخص نے کال کے ذریعے بتایا ہے کہ میں مشرف کے سر کی قیمت دس کروڑ روپے مقررکرتا ہوں اور وقت آنے پر اس بارے میں میڈ یا کو آگاہ کرونگا انہوں نے کہا کہ لال مسجد آپریشن کے تمام کرداروں کیخلاف قانونی جنگ لڑی جائے گی۔


http://www.urdutimes.com/news/12302.html
اپنے وطن سے پیا ر ہے، چند ماہ بعد و اپس آ جاؤنگا ، مشرف
کراچی : آل پاکستان مسلم لیگ کے سربرا ہ اور سابق صدر جنرل ریٹائرڈ پرویز مشرف نے کہا ہے کہ میں ایک کمانڈر ہوں، مجھے اپنے وطن سے پیار ہے، چند ماہ بعد واپس آجاؤنگا ۔ دبئی روانگی سے قبل پرویز مشرف نے میڈیا سے گفتگو کرتے ہوئے کہا کہ میں ایک کمانڈو ہوں اور مجھے اپنے وطن سے پیار ہے، میں چند ماہ میں واپس آجاؤں گا۔ انہوں نے کہا کہ وہ واپس پاکستان آ کر تمام مقدمات کا سامنا کرنے کے علاوہ سیاست میں متحرک کردار بھی ادا کریں گے۔


http://www.urdutimes.com/news/12300.html
راولپنڈی سے 8 افغان باشندوں سمیت 22 افراد گرفتار
راولپنڈی: حساس اداروں اور پولیس نے فوجی کالونی اور ملحقہ علاقوں میں مشترکہ آپریشن کے دوران 8 افغان باشندوں سمیت 22 مشکوک افراد کو گرفتار کر لیا ۔ اطلاعات کے مطابق حساس اداروں اور پولیس کی جانب سے راولپنڈی کی فوجی کالونی اور ملحقہ علاقوں میں مشترکہ آپریشن کیا گیا جس کے نتیجے میں 30 افراد گرفتار کیے گئے جن میں 8 افغان باشندے بھی شامل ہیں جنہیں مزید تحقیقات کیلئے تھانہ پیرو دہائی منتقل کر د یا گیا ۔ پو لیس کے مطابق گرفتار ملزمان سے سرکاری یونیفارم، ایس ایم جی، پستول، گولیاں، میگزین، گاڑیاں برآمد کی گئیں جبکہ آپریشن کے د وران 165 گھروں اور 377 افراد کے کوائف چیک کئے گئے تھے۔


http://www.urdutimes.com/news/12297.html
پشاور: بس بم دھماکے کے مشتبہ مسافروں کے خاکے تیار
پشاور : سنہری مسجد روڈ پر سیکرٹریٹ ملازمین کی بس میں ہونیوالے دہشت گردی کے واقعہ کے بعد مشتبہ مسافروں کے خاکے تیار کر لئے ہیں ۔ خاکے کیپٹل سٹی پولیس ،مردان اور مالاکنڈ ڈویژن کی انتظامیہ کو بھی آج (ہفتہ کو ) ارسال کر دیئے جائینگے ۔ سنہری مسجد روڈ پر ہونے والے بس دھماکے کی تحقیقاتی ٹیموں نے ڈرائیور اور کنڈیکٹر کے بیانات قلمبند کئے تھے دہشت گردی کا نشانہ بننے والی بس میں کینٹ ر یلوے سٹیشن اور ایف سی چوکی کے قریب اترنے والے اور بیٹھنے والے افراد کے خاکے تیار کر لئے ہیں جس میں مشتبہ دہشت گرد بھی شامل ہے ۔


http://www.urdutimes.com/news/12295.html
شہادتیں قلمبند نہ کرانے پر 40 تھانیداروں کے وارنٹ گرفتاری جاری
حیدر آباد ٹاؤن: مختلف عدالتوں میں مقدمات میں شہادتیں قلمبند کروانے کیلئے پیش نہ ہونے پر 40 تھانیداروں کے وارنٹ گرفتاری جاری کرتے ہوئے رپورٹ ڈی پی او سرگودھا کو بھجوا دی گئی۔ تفصیلات کے مطابق ضلع سرگودھا کے مختلف تھانوں میں تعینات انسپکٹرز، سب انسپکٹرز اور اسسٹنٹ سب انسپکٹر عہدہ کے تھانیداروں کے علاوہ حوالداروں کی مختلف مقدمات میں شہادتیں قلمبند کرانے کے لئے عدالتوں سے بار بار طلبی کے نوٹس جاری کیے گئے جس پر یہ پولیس اہلکار عدالت میں حاضر نہ ہوئے جس پر سرگودھا کی عدالتوں کے ججز نے 40 تھانیداروں کے وارنٹ گرفتاری جاری کر دیئے ہیں۔


http://www.urdutimes.com/news/12294.html
قومی اسمبلی میں کرکٹرز کی آمدن کی تفصیلات پیش
اسلام آباد: کرکٹ کے میدانوں میں کس نے کتنا کمایا سب سامنے آگیا۔ قومی اسمبلی میں کرکٹرز کی فہرست پیش۔ یونس خان 26 کروڑ پانچ لاکھ روپے کما کر سرفہرست۔ ٹک ٹک کرنے والے مصباح الحق بھی پانچ کروڑ 34 لاکھ کما گئے۔ وزارت بین الصوبائی رابطہ نے قومی اسمبلی کو بتایا کہ 2014 میں 22 کھلاڑیوں کی آمدنی 41 کروڑ 46 لاکھ جبکہ 2015 میں 46 کھلاڑیوں کی آمدنی 50 کروڑ 50 لاکھ سے زائد رہی۔ شاہد آفریدی نے ساڑھے 4 کروڑ، عمر اکمل نے 3 کروڑ 35 لاکھ، شعیب ملک نے 2 کروڑ 60 لاکھ ، وہاب ریاض نے دو کروڑ 91 لاکھ اور یاسر شاہ نے 2 کروڑ 74 لاکھ کمائے۔ کروڑ پتی بننے والوں میں جنید خان دو کروڑ 47 لاکھ اور شرجیل خا ن ایک کروڑ 63 لاکھ کما کر شامل ہوئے۔ احمد شہزاد نے دو کروڑ 8 لاکھ روپے کمائے۔ اظہر علی 1 کروڑ 8 لاکھ ، بلاول بھٹی 1 کروڑ 9 لاکھ اور ذوالفقار بابر کی 84 لاکھ روپے آمدن رہی۔ عمر گل سب سے کم آمدنی رکھنے والے باؤلر رہے انہوں نے دو سال میں صرف 7 لاکھ 88 ہزار روپے کمائے مگر کیا کہنا خرم منظور کا 84 لاکھ سے زائد آمدنی ہوئی۔


http://www.urdutimes.com/news/12292.html
سابق ایم این اے کی گاڑی پر فائرنگ، 3 سیکیورٹی گارڈ زخمی
گوجرہ: گوجرہ میں جھنگ ر وڈ پر مسلم لیگ (ن) کے ایم این اے خالد وڑائچ کے بڑے بھائی امجد وڑائچ کی گاڑی پر نا معلوم افرا د نے فائرنگ کر د ی جس سے انکے 3 سکیورٹی گارڈ شدید زخمی ہو گئے۔ میڈ یا رپورٹس کے مطابق جھنگ روڈ پر پاکستان نیشنل مسلم لیگ کے چیئرمین اور سابق ایم این اے امجد وڑائچ کی گاڑی پر نامعلوم افراد نے حملہ کیا جس کے نتیجے میں 3 سکیورٹی گارڈ زخمی ہو گئے جن میں سے ایک کی حالت انتہائی نازک بتائی جاتی ہے تاہم حملے میں امجد وڑائچ محفوظ رہے۔ پولیس کے مطابق امجد وڑائچ اسلام آباد سے موٹر وے کے راستے گوجرہ آرہے تھے کے جھنگ روڈ پر نامعلوم افراد نے انکی گاڑی پر اندھا دھند فائرنگ کر دی جس سے تین سکیورٹی گارڈ زخمی ہو گئے جنہیں ہسپتال منتقل کر دیا گیا ہے۔ پولیس کا مزید کہنا ہے کہ حملہ آور موقع سے فرا ر ہونے میں کامیاب ہو گئے ہیں تاہم عینی شاہدین سے واقعے کے حوالے سے تفتیش جاری ہے ۔


http://www.urdutimes.com/news/12290.html
پیپلز پارٹی اور ایم کیو ایم کا توہین عدالت قانون ختم کرنیکا مطالبہ
اسلام آباد: پیپلز پارٹی اور متحدہ قومی موومنٹ (ایم کیو ایم) نے توہین عدالت قانون ختم کرنے کا مطالبہ کر دیا ہے اور کہا ہے کہ اس قانون کا غلط استعمال ہوتا ہے اور سیاسی لوگوں کے خلاف استعمال کیا جاتا ہے۔ تفصیلات کے مطابق سینیٹ کی قا ئمہ کمیٹی برائے قانون کا اجلاس ہوا جس میں توہین عدالت قانون کے ترمیمی بل پر غور کیا گیا جس دوران پیپلز پارٹی اور ایم کیو ایم اراکین نے توہین عدالت قانون ختم کرنے کا مطالبہ کیا۔ ذرائع کے مطابق اجلاس میں شریک بابر اعوان کا کہنا تھا کہ توہین عدالت قانون سیاسی لوگوں کے خلاف استعمال ہوتا ہے ، اس قانون میں ترمیم نہیں بلکہ اس کا مکمل خا تمہ ہونا چاہئے کیونکہ اکثر ممالک میں اس کا خاتمہ ہو بھی چکا ہے۔ انہوں نے مزید کہا کہ ایڈہاک ازم ایک سرطان ہے اس لئے عدلیہ سے ایڈہاک ازم بھی ختم کر نا چاہئے۔ اجلاس میں شریک پیپلز پارٹی کے رہنما فرحت اللہ بابر نے توہین عدالت قانون کے خاتمے کی مخالفت بھی کی اور کہا کہ توہین عدالت قانون کا غلط ا ستعمال کیا جاتا ہے لیکن اسے ختم نہیں ہونا چاہئے اور اس معاملے پر عوامی بحث ہونی چاہئے۔ ایم کیو ایم کے رکن بیرسٹر محمد سیف نے کہا کہ توہین عدالت کا قانون ہر معاملے میں استعمال کرنا کہاں کا انصاف ہے۔ توہین عدالت کا قانون انصاف کی راہ میں رکاوٹ پیدا کر رہا ہے اس لئے اسے ختم کرنا چاہئے۔ ذرائع کے مطابق کمیٹی نے توہین عدالت قانون پر سپریم کورٹ اور ہائیکورٹ بار ایسوسی ایشن سے رائے لینے کا فیصلہ کر لیا ہے جبکہ اس معاملے پر اٹارنی جنرل سے بھی مشاورت کی جائے گی۔


http://www.urdutimes.com/news/12288.html
کراچی: نیب کے جعلی افسر طارق سلیم کو 7 سال قید
کراچی : کراچی میں احتساب عدالت نے خود کو نیب کا ا فسر ظاہر کر نے کے الزا م میں ملزم طارق سلیم کو 7 سال قید کی سزا سنائی ہے، احتساب عدالت نے طار ق سلیم کو لو گوں سے فراڈ کرنے کے الزام پر سز ا سنائی ہے، طا رق سلیم کے خلاف نیب نے ریفرنس احتساب عدالت میں دائر کیا تھا ، احتساب عدالت نے ملزم کو 7 برس قید کی سزا سنا د ی ہے۔


http://www.urdutimes.com/news/12286.html
لیاری گینگ وار کی سہولت کاری کے الزام میں 6 خو اتین گرفتار
کراچی: کراچی میں پولیس نے لیاری گینگ وار کی سہولت کاری کے الزام میں 6 خواتین کو گرفتار کر لیا ، پولیس نے لیاری گینگ وار کے گرفتار ملزمان کی نشاندہی پر لیاری سے 6 خواتین کو گرفتار کر لیا۔ ان پر گینگ و ار کی سہولت کاری کا الزام ہے۔ گرفتار خواتین میں شمع ، صبیحہ اور زبیدہ سمیت دیگر شامل ہیں۔ ذرائع کے مطابق خواتین بھتہ کی پرچیاں پہنچانے کا کام کرتی تھیں۔ پو لیس کا کہنا ہے کہ لیاری گینگ وار کے کارندوں کو سہولت فراہم کر نے والی مزید خواتین کی گرفتاری کے لیے بھی چھاپے مارے جا ر ہے ہیں جو کہ پیسوں کے عوض کام کرتی تھیں، گرفتار کی گئیں خواتین کو مزید تحقیقات کے لیے نا معلوم مقام پر منتقل کر دیا گیا ہے۔


http://www.urdutimes.com/news/12283.html
اسلامک یونیورسٹی میں گارڈز کے ذریعے منشیات سمگلنگ کا انکشاف
اسلام آباد: انٹر نیشنل اسلامک یونیورسٹی اسلام آباد میں طلبا ء و طالبات میں بھاری مقدار میں چرس و دیگر اقسام کی منشیات سیکورٹی گارڈز کے ذریعے سمگل ہو نے کا انکشاف ہوا ہے ۔ یونیورسٹی پارکنگ اور ہاسٹلز میں چرس، گردا سر عام دھویں میں اڑایا جانے لگا ہے۔ انتظامیہ یونیورسٹی میں منشیات سمگلنگ کی روک تھام میں ناکام ہو گئی ہزاروں طلباء و طالبات چر س ، گردے اور شراب کے نشے کے عادی بن گئے ہیں۔ ذرائع نے بتایا ہے کہ انٹر نیشنل اسلامک یو نیورسٹی کے ہاسٹلز اور پارکنگ میں رات گئے چرس او ر شراب کی محفلیں سجائی جا رہی ہیں اور سکیورٹی گارڈز کے ذریعے یونیورسٹی میں منشیات سمگل کی جاتی ہے ، طلباء و طالبات رات گئے ہاسٹل کی چھت ا ور کرکٹ اور فٹبال گراؤنڈ میں بیٹھ کر چرس اور گردا کا دھواں اڑاتے ہیں انتظامیہ کی جانب سے اقدامات نہ کیے جانے کے باعث ہزاروں طلباء و طالبات منشیات کے نشے کے عادی بن گئے ہیں، ذرائع نے بتایا ہے کہ چر س ، گردا ، پوڈر اور دیگر منشیات ، کیفے اور جوس کارنرز میں فروخت کی جا رہی ہے ، کیفے مالکان اپنے دیگر سامان کے ساتھ منشیات یونیورسٹی میں لاتے ہیں اور اپنے ایجنٹس کے ذریعے طلباء میں فروخت کرتے ہیں ۔ ایک طالب علم نے نام نہ ظاہر کرنے کی شرط پر بتایا ہے کہ یونیورسٹی کے بوائز ہاسٹلز کی چھتوں سے متعد مرتبہ شراب کی بوتلیں برآمد ہوئی ہیں اور ہر رات ہاسٹلز میں چرس اور شراب کی محفلیں سجائی جاتی ہیں ، گزشتہ ماہ شراب کے نشے میں دھت طالب علموں کی جانب سے ایک ملازم کو بھی تشدد کا نشانہ بنایا گیا ہے۔ اس حوالے سے یونیورسٹی کے ترجمان پروفیسر عابد سے بار بار رابطے کرنے کی کوشش کی تو انہوں نے جواب دینے سے انکار کر دیا۔


http://www.urdutimes.com/news/12282.html
اوورسیز پاکستانیز فاؤنڈیشن کا وزارت کے سیکرٹری کو ماننے سے انکار
اسلام آباد: اوورسیز پاکستانیز فاؤنڈیشن نے اپنی وزارت کے سیکرٹری کو ماننے سے انکار کرتے ہوئے اپنی سر کاری ویب سائٹ سے سیکرٹری او پی ایف کی پروفائل ہی ختم کر دی ہے ۔ او پی ایف کی ویب سائٹ پر وفاقی وزیر صدرالدین اور منیجنگ ڈائریکٹر حبیب الرحمن نے اپنی تصاویر اور پروفائل کی نمائش کر دی مگر وزارت کے سیکرٹری خضر حیات خان کی پروفائل نہیں لگائی گئی ہے ۔ ذرائع نے بتایا کہ وفاقی سیکرٹری او پی ایف نے اوورسیز فا ؤنڈیشن کے بورڈ آف گورنرز کو ہی ما ننے سے انکار کر دیا تھا کیونکہ انکی مدت ختم ہو چکی ہے ۔ جس کے باعث سیکرٹری نے او پی ایف کے پرانے بورڈ آ ف گورنرز کو ماننے سے انکار کیا تو او پی ایف کے ایم ڈی حبیب الرحمن نے سیکرٹری کا نام ہی اپنی ویب سائٹ سے ختم کر دیا ۔


http://www.urdutimes.com/news/12280.html
پیوٹن کے دورہِ پاکستان کیلئے ٹھوس وجوہات درکار
اسلام آباد: پاکستان میں روس کے سفیر الیکسی دیدوف نے کہا ہے کہ روسی صدر ولادی میر پیوٹن کے دورہ اسلام آباد کی ابھی ٹھوس وجوہات موجود نہیں ہیں۔ میڈیا رپورٹس کے مطابق انسٹیٹویٹ آف سٹرٹیجک سٹڈیز میں خطاب کرتے ہوئے انہوں نے کہا کہ مسئلہ یہ ہے کہ عموماً دورے کا مقصد صرف تقریبات میں شرکت کرنا نہیں ہوتا دورے کی کوئی ٹھوس وجہ ہونی چاہئے جیسے ہی کوئی ٹھوس وجوہات سامنے آتی ہیں ہم دورے پر بات چیت کر سکتے ہیں ان وجوہات میں تعاون کے لئے دستاویزات پر دستخط، منصوبوں کی تیاری اور تعلقات کی بہتری شامل ہیں روسی سفیر نے کہا کہ روس میں پاکستان کو اہم اور قابل اعتبار پارٹینر میں سے سمجھا جاتا ہے جس کے ساتھ تعلقات کو بڑھایا جا سکتا ہے انہوں نے پاکستان کی جیو سٹرٹیجک پوزیشن کا بھی حوالہ دیا۔ چند سالوں کے دوران دونوں ملکوں نے فوجی تعاون اور تکنیکی تعاون کے کئی معاہدوں پر دستخط کئے ہیں۔ انہوں نے کہا کہ ماسکو جنو بی ایشیاء میں مثبت ماحول پیدا کرنے پر فوکس ہے اور ایس سی او تعاون کے لئے پلیٹ فارم فراہم کر سکتا ہے دیدوف نے کہا کہ تاشقند میں ہونے والی صدر پیوٹن اور وزیر اعظم نواز شریف کی میٹنگ ایک اچھا موقع فراہم کرے گی۔


http://www.urdutimes.com/news/12275.html
عمران خان پاک بھارت میچ دیکھنے کیلئے کولکتہ روانہ
اسلام آباد: تحریک انصاف کے چیئرمین عمران خان پاک بھارت میچ دیکھنے چارٹرڈ طیارے پر کولکتہ روانہ ہوئے۔ بھارتی حکام نے عمران خان کے جہاز کو کولکتہ لینڈ کرنے کی اجازت دے دی۔ کپتان ٹی وی چینلز کیلئے میچ پر تبصرہ کریں گے۔ اور میچ سے قبل پاکستان کرکٹ ٹیم کے حوالے سے ٹپس بھی دیں گے۔


http://www.urdutimes.com/news/12266.html
فکس اٹ کے بانی عالمگیر خان پر فرد جرم عائد
کراچی: فکس اٹ مہم کے عالمگیرخان اور ان کے ڈرائیور پرسرکاری کام میں مداخلت کیالزام میں فرد جرم عائد کردی گئی ہے۔ تفصیلا ت کے مطابق فکس اٹ مہم کے بانی عالمگیر خان وزیراعلیٰ ہاؤس کے سامنے کچرا پھینکنے سے متعلق کیس کی سماعت کے لئے ایڈیشنل سیشن جج ساؤتھ کی عدالت میں پیش ہوئے۔ اس موقع پر عدالت نے وزیراعلیٰ ہاؤس کے سامنے کچرا پھینکنے پر فرد جرم عائد کردی۔عالمگیر خان نے صحت جرم مانتے سے انکار کرتے ہوئے کہا کہ میں نے ایسا کوئی جرم نہیں کیا۔ ان کا کہنا تھا کہ اپنے موقف پر قائم ہوں اور جب بھی موقع ملے گا تو دوبارہ وزیراعلیٰ ہاؤس کے سامنے کچرا پھینکوں گا۔ عدالت نے آئندہ سماعت پر گواہوں کو بیان قلمبند کروانے کا حکم دیتے ہوئے کیس کی سماعت 8 اپریل تک ملتوی کردی۔واضح رہے کہ گزشتہ ماہ عالمگیر خان نے ٹریکٹر ٹرالی کے ذریعے وزیراعلیٰ ہاؤس کے سامنے کچرا پھینکنے کی کوشش کی جس پر پولیس نے انھیں گرفتار کر لیا تھا تاہم عالمگیر خان نے عدالت سے ضمانت پر رہائی حاصل کر لی تھی۔میڈیا سے بات چیت کرتے ہوئے عالمگیر خان نے کہا کہ میں نے کوئی جرم نہیں کیا صرف احتجاج کے لئے گیا تھا۔ احتجاج جرم ہے تو جرم بار بار کروں گا۔ میری وجہ سے بہت سی سیاسی جماعتیں صفائی میں لگ گئی ہیں۔ میرے خلاف جھوٹا مقدمہ بنایا گیا ہے۔


http://www.urdutimes.com/news/12265.html
ٹھٹھہ: کوچ اور وین میں تصاد م ،4افراد جاں بحق ، 10زخمی
ٹھٹھہ: ٹھٹھہ میں گھگھرپھاٹک کے قریب کوچ اور وین میں تصادم ہوا،جس میں4افرادجاں بحق،10سے زائد زخمی ہو گئے ، جاں بحق ہونے والے تمام افراد کا تعلق بدین سے ہے۔پولیس کے مطابق کراچی جانے والی تیز رفتار مسافر وین گھگھر پھاٹک کے قریب کوچ سے ٹکرا گئی ، حادثے میں 4 افراد موقع پر جاں بحق ہوئے جبکہ 10 سے زائد زخمی ہیں،جنہیں طبی امداد کیلئے کراچی منتقل کردیا گیا ہے۔ امدادی ٹیموں کے اہلکاروں نے حادثے میں زخمی ہونے والوں کو فوری طور پر قریبی اسپتال منتقل کیا جہاں طبی عملے کے مطابق 6 افراد کی حالت تشویشناک ہونے کے باعث ہلاکتوں میں اضافے کا خدشہ ہے۔


http://www.urdutimes.com/news/12256.html
فضائیہ کے ہیرو ایم ایم عالم کی تیسری برسی
اسلام آباد: پاک فضائیہ کے ہیرو ایم ایم عالم کو اس جہان فانی سے رخصت ہوئے تین برس بیت گئے ان کی تیسری برسی آج (جمعہ کو) منائی جائے گی ،65ء کی جنگ میں ایک منٹ میں دشمن کے پانچ جہاز گرانے کا عالمی ریکارڈ قائم کیا تھا ۔پاک فوج کے ہیرو ایم ایم عالم(محمد محمود عالم) کی تیسری برسی18مارچ جمعہ کو منائی جائے گی اس سلسلے میں منعقدہ تقریبات میں قومی ہیرو کو خراج عقیدت پیش کیا جائے گا ۔ایم ایم عالم6جولائی 1935ء کو بھارت کے شہر کلکتہ میں پیدا ہوئے۔پاک فضائیہ کے ہیرو ایم ایم عالم نے1965ء کی پاک بھارت جنگ میں سرگودھا کے محاذ پر دشمن ملک بھارت کے پانچ ہنٹرجنگی طیاروں کو ایک منٹ میں مار گرایا تھاجو کہ گنیز بک کے مطابق ایک عالمی ریکارڈہے یہ کارنامہ صرف پاکستانی فضائیہ کی تاریخ ہی نہیں بلکہ جنگی ہوابازی کی تاریخ کا ایک معجزہ تصور کیا جاتا ہے۔ایم ایم عالم نے مجموعی طور پردشمن کے9طیارے گرائے تھے۔65ء کی جنگ کے مذکورہ بے مثال اور بہادری سے بھرپور کارنامے پر ایم ایم عالم کو ستارہ جرات سے نوازا گیا جبکہ لاہور کے علاقہ گلبرگ میں ایک اہم سڑک کا نام ایم ایم عالم روڈ رکھا گیا۔ایم ایم عالم طویل عرصہ تک علیل رہنے کے بعد 18مارچ 2013ء کو انتقال کر گئے ۔


http://www.urdutimes.com/news/12249.html
کراچی ایئر پورٹ پر چارٹر طیارہ حادثہ کا شکار
کراچی: کراچی ائیرپورٹ کے رن وے پر چارٹر طیارہ اڑان بھرتے ہی گر گیا، حادثے میں پائلٹ سمیت دس افراد کے زخمی ہونے کی اطلاعات ہیں۔ ذرائع کے مطابق کراچی سے سکھر جانیوالیچارٹر طیارے نے اڑان بھری ہی تھی کہ فنی خرابی کے باعث رن وے پر گر گیا، طیارے میں اٹھارہ مسافر اور تین عملے کے ارکان سوار تھے ۔ حادثے میں زخمی ہونے والے افراد کو طیارے سے نکال لیا گیاہے۔


http://www.urdutimes.com/news/12247.html
پرویز مشرف پاکستان سے دبئی چلے گئے
دبئی: پرویز مشرف کراچی سے دبئی پہنچ گئے ہیں۔ وہ خلیجی ایئر لائن کی پرواز ای کے 611 لینڈ سے دبئی آئے ہیں۔ان کے اترنے کیلئے جہاز کو خصوصی سیڑھی لگائی گئی۔پرویزمشرف جہاز سے بغیر کسی سہارے سیڑھیوں سے اترے، وہ سیڑھیوں سے اترتے ہوئے پرسکون تھے۔ ان کے استقبال کیلئے آل پاکستان مسلم لیگ کے صرف 25 کارکن ایئرپورٹ پہنچے۔ بعد میں پرویز مشرف گاڑی میں سوار ہو کر ایئرپورٹ سے اپنی رہائش گاہ روانہ ہوگئے۔سابق صدر پرویز مشرف ایک بار پھر بیرون ملک روانہ ہونے میں کامیاب ہوگئے۔ اس بار وہ علاج کی غرض سے دبئی گئے ہیں۔ گھرسے ان کی ائرپورٹ روانگی بھی انتہائی ڈرامائی رہی۔ گلے میں پھولوں کا ہار پہن کر پرویز مشرف نے ملک چھوڑدیا۔ سابق صدرکی کراچی میں رہائش گاہ کی باہر میڈیا اس لمحہ کا منتظر رہا جب پرویز مشرف کا قافلہ ائرپورٹ روانہ ہونے کیلیے اس گیٹ سے باہر نکلنا تھا۔ سیکیورٹی کی گاڑیاں رات دو بجے سے ہی آنا شروع ہوگئی تھیں جس سے ہر گزرتے لمحہ اس بات کا احساس بڑھتاچلا گیا کہ پرویزمشرف کچھ ہی لمحے بعد روانہ ہوں گے۔سابق صدرکی فلائٹ ای کے611 کو صبح 3بجکر 55 منٹ پرروانہ ہونا تھا۔ بورڈنگ کا ٹائم ختم ہوا تو رہائش گاہ سے سیکیورٹی قافلہ 3 بجکر 38منٹ پر روانہ ہوا، خیال یہی ظاہر کیا جا رہا تھا کہ سابق صدران میں سے کسی ایک گاڑی میں ہوں گی۔ پرویز مشرف کو ایئرپورٹ اسٹاف کے لیے مخصوص غیر روایتی راستے سے ایئر پورٹ لایا گیا۔۔ سبز ٹی شرٹ میں ملبوس سابق صدر مشرف وی آئی پی کیبن ون میں بیٹھ کر موسیقی سے لطف اندوز ہوتے رہے اور چہرے پر مسکراہٹ پھیلی رہی۔


http://www.urdutimes.com/news/12245.html
پرویز مشرف کا نام ای سی ایل سے خارج، نوٹیفکیشن جاری
اسلام آباد: وزارت داخلہ نے سابق صدر پرویز مشرف کا نا م ای سی ایل سے نکال دیا، نوٹیفکیشن جاری ، ملک بھر کے تمام ائیرپورٹس پرتعینا ت امیگریشن حکام کو آگاہ کر دیا گیا۔ میڈیا رپورٹس کے مطابق وزارت داخلہ نے سپریم کورٹ کے فیصلے کی روشنی میں سابق صدر پرویزمشرف کا نا م ایگزٹ کنٹرول لسٹ (ای سی ایل) سے نکال کر باضابطہ طو رپر نوٹیفکیشن جاری کر د یا ہے ۔ نوٹیفکیشن سے ملک بھر کے تمام ائیرپورٹس میں تعینات ایف آئی اے حکام کو آ گاہ کر دیا گیا ۔


http://www.urdutimes.com/news/12243.html
پیپلزپارٹی کو کبھی عدالتوں سے انصاف نہیں ملا، بلاول بھٹو
اسلام آباد: پاکستان پیپلزپارٹی کے چےئرمین بلاول بھٹو زرداری نے کہا ہے کہ پر ویز مشرف کے خلاف سنگین مقدمات کے باوجود ایک دن میں فیصلہ دیا گیا، مشرف کو بیرون ملک فرار ہونے دیا تو اہم مقدمات ادھورے رہ جائیں گے ۔ پیپلزپارٹی کو کبھی عدالتوں سے انصاف نہیں ملا۔ جمعرات کے روز اپنے ایک بیان میں بلاول بھٹو نے کہا کہ پرویز مشرف کے خلاف سنگین مقدمات عدالتوں میں زیر سماعت ہیں۔ بگٹی کیس میں پرویز مشرف سے پوچھ گچھ کے بغیر بری کر کے قانون کی دھجیاں اڑائی گئیں، مشرف میری والدہ کے قتل میں نامزد ملزم ہیں جو آج تک اس کیس میں پیش بھی نہیں ہوئے، مشر ف کے خلاف غداری کیس کا ابھی فیصلہ نہیں ہوا اور کہا جا ر ہا ہے کہ یہ کیس آخری مراحل میں ہے، مشرف کو اگر بیرون ملک فرار ہونے دیا گیا تو اہم مقدمات ادھورے رہ جائیں گے۔ انہوں نے کہا کہ آمر مشرف پر سنگین الزامات کے باوجود ایک دن میں کیس کا فیصلہ سنایا گیا جبکہ پیپلزپارٹی کو کبھی عد التوں سے انصاف نہیں ملا، پیپلزپارٹی کے رہنماؤں کو جیل میں بند رکھا گیا اور ضمانتیں بھی نہیں دی گئیں، متنازعہ فیصلے کے تحت میرے نانا ذوالفقار علی بھٹو کو پھانسی دی گئی وہ کیس آج بھی ایسا ہے جسے عدالتیں بطور مثال تسلیم نہیں کرتیں۔


http://www.urdutimes.com/news/12239.html
پاکستان کی مودی کو سارک کانفرنس میں شرکت کی دعوت
اسلام آباد: وزیراعظم کے مشیر برائے خارجہ امور سرتاج عزیز نے ہندوستانی وزیراعظم نریندر مودی کو پاکستان میں ہونے والی 19 ویں سارک سربراہی کانفرنس میں شرکت کی باقاعدہ دعوت دے دی ہے۔ سرتاج عزیز نے ہندوستانی وزیر خارجہ سشما سوراج کو 37 ویں سارک کونسل کے وزرا خارجہ کے اجلاس کے موقع پر ہونے والی ملاقات کے دوران شرکت کا دعوت نامہ پیش کیا۔ ٹائمز آف انڈیا کی رپورٹ کے مطابق سرتاج عزیز اور سشما سوراج کے درمیان غیر رسمی ملاقات ہوئی ہے جس میں دونوں رہنماؤں نے پاکستان اور ہندوستان کے درمیان مختلف دو طرفہ مسائل پر بات چیت کی۔ ملاقات کے بعد جاری مشترکہ اعلامیے میں کہا گیا ہے کہ پٹھان کوٹ حملے کی تحقیقات کیلئے پاکستانی تفتیشی ٹیم 27 مارچ کو ہندوستان کا دور ہ کرے گی۔ ہندوستانی میڈیا کا دعوی ہے کہ اس حوالے سے پاکستانی تفتیشی ٹیم کو پہلے ہی ویزے جاری کر د یئے گئے ہیں۔ یا د رہے کہ رواں سال جنوری میں ہندوستانی پنجاب میں قائم پٹھان کوٹ ایئر بیس پر حملے کے بعد یہ دونوں ممالک کے درمیان باقاعدہ پہلی ملاقات ہے ۔ ہند وستان ٹائمز کی ایک رپورٹ کے مطابق گزشتہ روز دونوں رہنماؤں نے ناشتے پر ملاقات کی تھی۔ رپورٹ کے مطابق سرتاج عزیز اور سشما سوراج نے نیپال کے نائب وزیراعظم کمال تھاپا کی میزبانی میں ناشتے کے دوران سرسری بات چیت کی۔ اس کے علاوہ دونوں رہنماؤں نے رات کے کھانے پر بھی بات چیت کی تھی جس کی میزبانی نیپالی وزیراعظم کے پی شرما اولی نے کی۔ دونوں رہنما ایک دوسرے کے قریب بیٹھے تھے اور انھوں نے اس موقع پر طویل بات چیت کی۔ خیال رہے کہ انہوں نے جنوبی ایشیا کے ممالک کی تنظیم سارک کے وزرائے خارجہ کے 37 ویں اجلاس کے لیے نیپال پہنچنے پر میڈیا سے بات کرتے ہو ئے کہا کہ پاکستان کی خصوصی تحقیقاتی ٹیم جلد ہندوستان کا دورہ کرے گی تاکہ رواں سال جنوری میں ہونے والے پٹھان کوٹ ایئربیس حملے کی تحقیقات کو آگے بڑھایا جا سکے۔ انھوں نے کہا تھا کہ ان کی سشما سوراج سے ملاقات کا اہم مقصد سارک سربراہ اجلاس کی دعوت دینا ہوگا، لیکن اگر ہندوستانی وزیر خارجہ کسی معاملے پر بات کرنا چاہیں تو بات ہوگی۔ سرتاج عزیز سے جب پوچھا گیا کہ وہ سشما سوراج سے ہونے والی ملاقات کے حوالے سے کس حد تک پرا مید ہیں، تو ان کا کہنا تھا کہ یہ ہندوستانی وزیر خارجہ سے ملاقات کے بعد ہی بتایا جاسکتا ہے، تاہم مثبت مذاکرات کے لیے ہمارے دروازے ہمیشہ کھلے ہیں۔ و اضح رہے کہ مشیر خارجہ سرتاج عزیز اور ہندوستانی وزیر خارجہ کی سارک وزرائے خارجہ اجلاس کے دوران غیر رسمی ملاقات طے ہے، جس میں سشما سوراج کی جانب سے پٹھان کوٹ ایئربیس کے حملہ آوروں کے خلاف کارروائی کا مطالبہ متوقع ہے۔


http://www.urdutimes.com/news/12238.html
کراچی میں41 اہلکاروں کا قاتل داعش کمانڈر ہلاک
کراچی :کراچی کے علاقے منگھو پیر میں مقابلے کے دوران داعش کے کمانڈر کو ہلاک کر د یا۔ سینٹرل پولیس آفس کراچی پولیس کے چیف مشتاق مہر نے پریس کانفرنس کرتے ہوئے بتایا کہ حساس ادارے کی اطلاع پر سی آئی اے اور پولیس کی ٹیم نے منگھو پیر کے علاقے میں مشترکہ کارروائی کی۔ پولیس کو آتا د یکھ کر دہشت گردوں نے پولیس پر فائرنگ اور کریکر بم پھینکے جس سے دو اہلکار زخمی ہوئے۔ پو لیس نے بھی دہشت گردوں کے حملے کے بعد جوابی فائرنگ کی جس سے ایک دہشت گرد شدید زخمی حالت میں گرفتار ہوا۔ مشتاق مہر نے بتایا کہ گرفتار ملزم کی شناخت کامران اسلم کے نام سے ہوئی، جس کے سر کی قیمت سندھ حکومت نے 25 لاکھ روپے مقرر کر رکھی تھی، جبکہ ملزم کے قبضے سے ایس ایم جی رائفل، دستی بم اور بارودی موا د بھی برآمد کیا گیا۔ ا ن کا کہنا تھا کہ ملزم کو زخمی حالت میں ہسپتال منتقل کیا گیا جہاں دوران تفتیش اس نے بتایا کہ اس کا نام کامران اسلم عرف کامران گجر ہے اور وہ داعش کا مکمل تر بیت یافتہ کمانڈر ہے، جبکہ ماضی میں القاعدہ برصغیر کا رکن بھی رہ چکا ہے۔ کراچی پولیس چیف نے بتا یا کہ ملزم کامران گجر نے دوران تفتیش انکشاف کیا کہ وہ کراچی اور حیدرآباد میں ٹارگٹ کلنگ کی تقریبا 17 وارداتوں میں دو ڈی ایس پی سمیت 41 پو لیس و رینجرز اہلکاروں کے قتل میں ملوث تھا۔ ملزم کامران گجر نے قتل کی متعدد وارداتوں میں بوہری برادری سمیت مختلف سیاسی و مذہبی شخصیات کو بھی نشانہ بنایا، جبکہ وہ دستی بم سمیت بم دھماکوں اور بینک ڈکیتیوں کی 15 سے زائد وارداتوں میں بھی ملوث رہا۔ مشتاق مہر کا کہنا تھا کہ ملزم کامران گجر نے دوران تفتیش میڈ یا دفاتر پر حملوں کا بھی اعتراف کیا۔ انہوں نے بتایا کہ ملزم ہسپتال میں دوران علاج دم توڑ گیا۔


http://www.urdutimes.com/news/12236.html
سیاسی جماعت کے عسکری ونگ کا کمانڈر دبئی سے گرفتار
کراچی: حساس اداروں نے دبئی میں کارروائی کرتے ہوئے سیاسی جماعت کے عسکری ونگ کے کمانڈر سعید بھرم کو گرفتار کر لیا۔ ذ رائع کے مطابق حساس اداروں کی کارروائی انٹرپول کے ذریعے عمل میں لائی گئی۔ ملزم عرصہ دراز سے جنوبی افریقہ سے اپنا نیٹ ورک چلا رہا تھا، ملزم پولیس مقابلوں ، قتل اور اقدام قتل کے مقدمات میں مطلوب ہے۔


http://www.urdutimes.com/news/12231.html
پرویزمشرف کو علاج کیلئے بیرون ملک جانیکی اجازت
اسلام آباد: وفاقی وزیر داخلہ چوہدری نثار علی خان نے کہا ہے کہ حکومت نے سپریم کورٹ کے فیصلے کی روشنی میں سابق صدر پرویز مشرف کو علاج کے لیے بیرون ملک جانے کی اجازت دیدی ہے، مشرف کے وکلا کی جانب سے درخواست آئی کہ ان کا نام ای سی ایل سے نکالا جائے جس پر حکومت نے یہ فیصلہ کیا ہے، پرویز مشرف کو علاج کی خاطر ملک سے باہر جانے کی اجازت دی گئی ہے جب کہ انہوں نے یقین دہانی کرائی ہے کہ وہ 4 سے 6 ہفتوں کے علاج کے بعد وطن واپس آئیں گے اور اپنے اوپر قائم مقدمات کا سامنا کریں گے، سپریم کورٹ کا فیصلہ حکومت کو قبول ہے اور یہ ہر ایک کو قبول ہونا چاہیے۔ ان خیا لات کا اظہار انہوں نے جمعرا ت کے روز پنجاب ہاؤس میں پریس کانفرنس سے خطاب کرتے ہوئے کیا ۔ وفاقی وزیرداخلہ کا کہنا تھا کہ کچھ لوگوں نے ٹھیکہ لے رکھا ہے کہ حکومت کے ہر اقدام پر تنقید کرنی ہے، حکومت نے جب مشرف کو باہر جانے کی اجازت دی تب بھی اور نہ دی تو بھی وہی مخصوص ٹولا مخالفت کرے گا۔ انہوں نے کہا کہ آزاد میڈیا کے بہت سارے فوائد ہیں لیکن اس کا سب سے منفی کردار ٹی وی چینل پر چلنے والے ٹکرز ہیں کیونکہ کچھ لوگوں نے اپنی سیاست کا محور ان ٹکرز کو سمجھ لیا ہے۔ ایک پارٹی کی جانب سے مسلسل بیانات آ رہے ہیں کہ مشرف کو باہر جانے دیا تو ملک میں ایک طوفان آجائے گا۔ ا یسے لوگ بیانات دینے سے پہلے عوا م کو یہ بھی بتائیں کہ انہوں نے اپنی 5 سالہ حکومت میں اسی مشرف کو گارڈ آف آنر دے کر رخصت کیا اور ان سے ایمنسٹی کا مطالبہ کیا حالانکہ تب بھی ان پر بینظیر کے قتل کا الزام تھا لیکن تب آپ نے ان کو آزادانہ نقل و حر کت کرنے دی مگر آج آپ بیانات دے رہے ہیں۔ چوہدری نثار کا کہنا تھا کہ آج مشرف کا نام ای سی ایل میں ڈا لے پونے 2 سال ہوگئے اور عدلیہ کے حکم کے باجود موجودہ حکومت نے ہر فورم پر ان کا نام ای سی ایل سے نکالنے کی مخالفت کی مگر آج مشرف کے باہر جانے کو مک مکا کہا جاتا ہے اگر ہم نے انہیں باہر بھیجنا ہوتا تو سندھ ہائی کورٹ کے حکم کے بعد ہی بھیج دیتے۔ انہوں نے کہا کہ اس حکومت اور وزیراعظم کا پہلے دن سے یہ مؤقف تھا کہ ہماری مشرف سے کوئی ذاتی دشمنی نہیں لیکن جو کچھ انہوں نے قوم کے ساتھ کیا اس کا فیصلہ عدلیہ کرے گی۔ ان کا کہنا تھا کہ ہماری حکومت نے 50 ہزار سے زائد لوگوں کے نام بلیک لسٹ اور 9 ہزا ر سے زائد لوگوں کے نام ای سی ایل سے نکالے جو پچھلے 30 سال سے موجود تھے اور ہم نے پچھلے ا دوار کی طرح کسی کا نام بھی ذاتی مفاد اور دشمنی کے لیے ای سی ایل میں نہیں ڈالا جب کہ اس کو ایک شفاف قانون بنا کر اس پر عمل درآمد کیا جا ر ہا ہے۔ و زیرداخلہ نے کہا کہ اس ملک میں بدقسمتی سے اچھی کارکردگی خبر نہیں بلکہ غلط کارکردگی خبر ہوتی ہے۔ پرویز مشرف کے خلاف ایمرجنسی کا کیس ہماری حکومت کے خلاف نہیں بلکہ عدلیہ پر جو وار کیا گیا اس کے خلاف ہے اور اس کیس کا مکمل فیصلہ ابھی تک نہیں آیا۔ انہوں نے کہا کہ حکومت کا یہ مؤقف تھا کہ مشرف کا نام ای سی ایل میں ڈالنا اور واپس نکالنا وزارت داخلہ کی ذمہ داری ہے۔ آج مشرف کے وکلا کی جانب سے درخواست آئی کہ ان کا نام ای سی ایل سے نکالا جائے جس پر حکومت نے یہ فیصلہ کیا ہے پرویز مشرف کو علاج کی خاطر ملک سے باہر نکلنے کی اجازت دی جائے جب کہ انہوں نے یقین دہانی کرائی ہے کہ وہ 4 سے 6 ہفتوں کے علاج کے بعد وطن واپس آئیں گے اور اپنے اوپر قائم مقدمات کا سامنا کریں گے ۔ سپریم کورٹ کا فیصلہ حکومت کو قبول ہے اور یہ ہر ایک کو قبول ہونا چاہیے۔ چوہدری نثار کا کہنا تھا کہ پرویز مشرف کو جانے کی اجازت دینے کے فیصلے کے پیچھے کوئی سایہ نہیں منڈلا ر ہا، ہر چیز کے پیچھے سایہ تلاش کرنا ہماری عادت بن چکی ہے جب کہ ای سی ایل کیس میں نہ بیک چینل کچھ ہوا نہ کوئی اثر انداز ہوا ہے۔ انہوں نے کہا کہ پرویز مشرف کے بیرون ملک جانے سے مقدمات پر کوئی فرق نہیں پڑے گا جب کہ مشرف نے یقین دہانی کروائی ہے کہ وہ واپس آ کر مقدمات کا سامنا کریں گے۔


http://www.urdutimes.com/news/12228.html
چکرا گوٹھ حملہ کیس، ملزم قاسم کو علاج کیلئے ہسپتال منتقل کرنیکا حکم
کراچی: سندھ ہائیکورٹ کے جسٹس احمد علی ایم شیخ کی سربراہی میں 2 رکنی بینچ نے چکرا گوٹھ حملہ کیس کے ملزم قاسم کو علاج کے لیے اسپتال منتقل کرنے کا حکم دے دیا۔ چکر ا گوٹھ کیس کے ملزم قاسم کو علاج کے لیے اسپتال منتقل کر نے کی درخواست اس کی اہلیہ کی جانب سے دائر کی گئی تھی۔ درخواست گزار کنول قاسم نے موقف اختیار کیا تھا کہ ملزم قاسم کو آنکھ اور دماغ کا مرض لاحق ہے اور جیل میں علاج کی سہولت نہیں۔ عدالت نے ملزم کو اسپتال منتقل کرنے اور علاج کی ہر ممکن سہولت فراہم کرنے کا حکم دے دیا۔ ملزم قاسم کو رینجرز نے 4 ماہ تحویل میں رکھنے کے بعد پولیس کے حوالے کیا تھا۔ تفتیشی ا فسر کے مطابق ملزم ایم کیو ایم کے کورنگی یونٹ 70 کا کارکن ہے۔


http://www.urdutimes.com/news/12225.html
کراچی میں حسا س اداروں کا سرچ آپریشن، 10 افراد گرفتار
کراچی: جمعرات کی صبح ملیر اور غریب آباد میں حساس ادارے کا سر چ آپریشن 10 ا فراد زیرحراست تفصیلات کے مطابق جمعرات کی صبح حساس اداروں کے اہلکاروں نے خفیہ اطلاع پر ملیر جعفر طیار اور غریب آباد کے علاقوں کو گھیرے میں لے کر د اخلی و خارجی راستوں کو ر کاوٹیں لگا کر سیل کر دیا گیا ا ورکسی بھی شخص کو علاقے سے باہر یا ا ندر آنے کی بالکل اجازت نہیں تھی، حساس اداروں کے اہلکاروں نے سرچ آپریشن کرتے ہوئے گھر گھر تلاشی اور ملز مان کے ٹھکانوں پر کارروائی کرتے ہوئے 10 افراد کو حر است میں لے کر تفتیش کیلئے نامعلوم مقام پر منتقل کر د یا، با خبر ذرائع نے بتایا کہ گرفتار ملزمان میں جرائم پیشہ افراد بھی شامل ہیں جن کا تعلق سیاسی جماعت سے تھا، ادھر فیڈ ریل انویسٹی گیشن ایجنسی کرائم سیل نے جمعرات کی صبح کارروائی کرتے ہوئے 4 ملز مان کو گرفتار کر کے ان کے قبضے سے جعلی تعلیمی دستاویزات برآمد کر لئے۔


http://www.urdutimes.com/news/12220.html
ایم کیوایم قائد کیخلاف جوڈیشل کمیشن بنانیکی درخواست مسترد
لاہور: لاہور ہائی کورٹ نے ایم کیوایم کے قائد کیخلاف الزامات کی تحقیقات کیلئے جوڈیشل کمیشن تشکیل دینے کی درخواست ناقابلِ سماعت قرار دیتے ہوئے مسترد کر دی۔ جسٹس شاہد وحید نے بیرسٹر علی گیلانی کی جانب سے دائر درخواست کی سماعت کی، درخواست گزار نے موقف اپنایا کہ ایم کیو ایم کے قائد کیخلاف پارٹی چھوڑنے والوں کے الزامات سنگین نوعیت کے ہیں، چھان بین کے لیے جوڈیشل کمیشن تشکیل دیا جائے۔ عدالت نے قرار دیا کہ جوڈیشل کمیشن تشکیل دینا ا ور تحقیقات کراناحکومتی اختیار ہے، عدالت تفتیشی افسر کا کردار ادا نہیں کر سکتی، عدالت نے درخواست کو ناقابل سماعت قرار دیتے ہوئے مسترد کر دیا ۔


http://www.urdutimes.com/news/12191.html
فوج مشرف کی عزت و احترام میں کمی نہیں آنے دیگی، شیخ رشید
لاہور: عوامی مسلم لیگ کے سربرا ہ شیخ رشید احمد نے کہا ہے کہ پرویز مشرف باہر جارہے ہیں نواز شریف کیوں خواجہ آصف اور خواجہ سعد رفیق کے بیانات پر عمل نہیں کرتے ، فوج پرویز مشرف کی سیاست کا بوجھ نہیں اٹھائے گی لیکن بطور سابق آرمی چیف انکے عزت و احترام میں کمی نہیں آنے دے گی،معافی مانگ کر کون سعودی عرب گیا تھا سب اس سے آگاہ ہیں،اپنے بیان پر قائم ہوں کہ رواں سال مارچ اور اپریل کے بعد سیاست میں تیزی آئے گی،آصف زرداری انٹرویوز کے ذریعے پیغام دے رہے ہیں کہ انہوں نے اینٹ سے اینٹ بجانے کی بات کسی اور کے لئے کی تھی لیکن مقتدر حلقوں نے انہیں کہا ہے کہ جس طرح عوامی جلسے میں بات کہی تھی اسی میں اسکی وضاحت کرو۔نجی ٹی وی سے گفتگو کرتے ہوئے شیخ رشید نے کہا کہ چوہدری برادران ناراض نہ ہو جائیں لیکن میں ایک بات کہنا چاہتا ہوں کہ مشرف کی (ق) لیگ زمین بوس ہو گئی ہے لیکن ضیاء الحق کی لیگ آج بھی زندہ ،جوان ،توانا اور حکمرانی کر رہی ہے۔ انہوں نے کہا کہ صدارتی نظام کوئی برا نظام نہیں ہے ، یہاں سارے نظام آزمائے جا چکے ہیں لیکن ناکامی کی وجہ صرف کرپشن پر سزا کا نہ ہونا ہے۔ انہوں نے کہا کہ بلاول بھٹو نے نیا بیان دیا ہے کہ آؤ سارے پاکستان کی بہتری کیلئے مل جائیں،او بھئی آپ سب کی وجہ سے پاکستان خراب ، تباہ و برباد ہوا ہے۔ انہوں نے ایک سوال کے جواب میں کہا کہ کس کو نہیں پتہ یہاں موساد ، برطانیہ اور امریکہ پیسے دیتا ہے۔ پاکستان میں اب اپنی جیب سے کوئی سیاست نہیں کرتااور اگر کوئی کرتا ہے تو ہ بہت محدود لوگ ہیں ،یہاں دوسرے کی جیب یا غیر ملکی امداد سے سیاست کی جاتی ہے اور اس میں مذہبی اور سیاسی سبھی شامل ہیں۔ انہوں نے کہا کہ نواز شریف کی جوڈ و کراٹے اور بنکاک کے شعلے فلم اتر گئی ہے۔ خواجہ آصف اور خواجہ سعد رفیق سابق صدر پرویز مشرف کے بارے میں جو بیانات دیتے رہے ہیں اب وہ باہر جارہے ہیں نواز شریف کیوں ان پر عملدرآمد نہیں کرتے۔ انہوں نے کہا کہ فوج پرویزمشرف کی سیاست کا بوجھ نہیں اٹھائے گی لیکن انکی عزت اور احترام میں کوئی کمی نہیں آنے دے گی۔ انہوں نے کہا کہ میں انتظار کر رہا ہوں کہ نواز شریف کب بڑی غلطی کرنے جارہے ہیں ۔


http://www.urdutimes.com/news/12188.html
خیبر پختونخوا کا پانی سے بجلی کی پیداوار کے 6 منصوبے لگانیکا فیصلہ
پشاور: خیبر پختونخوا حکومت نے صوبے میں پانی سے بجلی کی پیداوار کے 6 منصوبے لگانے کا فیصلہ کیا ہے اور اس پراجیکٹ سے مجموعی طور 518 میگاواٹ پاور حاصل کی جاسکے گی،خیبر پختونخوا حکومت ذرائع کے مطابق پانی سے سستی بجلی کے حصول کے لیے ہائیڈرو پاور کے منصوبے لگانے کی خاطر غیر ملکی کمپنیوں کو دعوت دی جائے گی۔ پاور سیکٹر کے ان منصوبوں کی تکمیل کے لیے سرمایا کاروں سے ٹینڈر کے زریعے پیشکشیں وصول کی جائیں گی۔ مقامی خام تیل کی پیداوار میں صوبہ خیبر پختون خوا کا حصہ سب سے بڑا ہے اور پانی سے بجلی کی پیداوار کے پراجیکٹس کے لیے بھی کے پی کے میں کافی مواقع موجود ہیں۔ ملک بھر میں 35 فیصد بجلی پانی کے ذریعے پیدا کی جاتی ہے۔


http://www.urdutimes.com/news/12168.html
پرویز مشرف کانام ای سی ایل میں تاحال موجود ہونیکا انکشاف
کراچی: سابق صدر پرویز مشرف کی کل رات کراچی سے دبئی روانگی ای سی ایل میں نام ہونے کی وجہ سے ملتوی کی گئی۔ ذرائع کے مطابق مشرف کے سٹاف کوائرپورٹ پر بتایا گیا کہ نام ای سی ایل سے نکالا نہیں گیا۔ ذرائع کے مطابق وزارت داخلہ کو تاحال پرویز مشرف کا نام ای سی ایل سے نکالنے کا فیصلہ موصول نہیں ہوا، وزارت داخلہ کو سپریم کورٹ کے تحریری فیصلے کا انتظار ہے۔ ذرائع نے بتایا کہ امیگریشن حکام کا کہنا ہے کہ جب تک پرویزمشرف کانام ای سی ایل میں ہے یا ملک سے باہر نہیں جا سکتے۔


http://www.urdutimes.com/news/12167.html
پروین رحمان کے قاتل کو پکڑنے کیلئے 4 ہفتوں کی مہلت
اسلام آباد:سپریم کورٹ نے پروین رحمان قتل کیس کے مرکزی ملزم کو گرفتار کرنے کیلئے سندھ پولیس چیف کو چار ہفتوں کی مہلت دے دی۔ چیف جسٹس انور ظہیر جمالی کی سربراہی میں تین رکنی بینچ نے بدھ کو سندھ پولیس کی جانب سے ایڈیشنل ایڈوکیٹ جنرل سندھ قاضی شہریار کی رپورٹ مسترد کرتے ہوئے آئی جی اللہ ڈنو خواجہ کو مرکزی ملزم رحیم سواتی کو گرفتار کرنے کیلئے ضروری اقدامات اٹھانے کا حکم دیا۔ خیال رہے کہ کراچی اورنگی پائلٹ پراجیکٹ (او پی پی ) کی ڈائریکٹر پروین رحمان کو 13 مارچ، 2013 کو اس وقت قتل کر دیا گیا تھا جب وہ اپنی گاڑی پر دفتر سے گھر جا رہی تھیں۔ انہیں مرکزی منگھو پیر روڈ پر بنارس فلائی اوور کے قریب فائرنگ کا نشانہ بنایا گیا ۔او پی پی دفتر کے سامنے رہنے والے سواتی کراچی میں غیر قانونی ہائیڈرنٹ کاروبار کرتے تھے اور 6 جولائی، 2015 کو ہونے والی پچھلی سماعت کے دوران سندھ پولیس نے سپریم کورٹ کو یقین دلایا تھا کہ جلد ہی سواتی کو گرفتار کر لیا جائے گا۔ بدھ کو ہونے والی سماعت کے دوران پروین کی بہن اور درخواست گزار عقیلہ اسمائیل اور مشہور سماجی شخصیت شعیب سلطان خان بھی شریک ہوئے۔ درخواست گزار کے وکیل ایڈوکیٹ راحیل کامران شیخ نے سماعت کے دوران قتل کو تین سال گزر جانے کے باوجود حملہ آوروں کو گرفتار نہ کیے جانے پر افسوس ظاہر کیا۔ دوسری جانب، سندھ پولیس نے ویسٹ زون کے ڈی آئی جی کی تیار کردہ رپورٹ میں پروین رحمان قتل کیس میں سواتی کے کردار کو تسلیم کیا ہے۔ رپورٹ میں بتایا گیا کہ سواتی او پی پی دفتر کے باہر اپنی گاڑی کھڑی کرتے تھے جس کی وجہ سے دفتر آنے جانے والوں کو تکلیف کا سامنا کرنا پڑتا۔ سواتی او پی پی کے وسیع و عریض صحن پر قبضہ کر کے وہاں دکانیں بنانے میں دلچسپی رکھتے تھے۔ رپورٹ کیمطابق، سواتی نے پروین کی اجازت حاصل کرنے میں ناکامی کے بعد ایک مرتبہ اپنے بیٹے کے ولیمے کیلئے زبردستی دفتر کا صحن استعمال کیا۔ پولیس رپورٹ کے مطابق، تحقیقات کے دورا ن انکشاف ہوا کہ سواتی نے اپنے بہنوئی اور ٹی ٹی پی سوات کے مبینہ کمانڈر شلداد کو حکم دیا تھا کہ وہ پروین رحمان کو قتل کر دے ۔


http://www.urdutimes.com/news/12165.html
نثار مورائی 90روزہ ریمانڈ پر رینجرز کے حوالے
کراچی: انسداد دہشت گردی کی عدالت نے فشرمین کوآپریٹو سوسائٹی کے سابق چیئرمین نثار مورائی کو 90روزہ ریمانڈ پر رینجرز کی تحویل میں دیتے ہوئے پندرہ روز میں جے آئی ٹی تشکیل دینے کا حکم دیا ہے ۔ رینجرز نے نثار مورائی کو انسداد دہشت گردی کی عدالت کے منتظم جج کی عدالت میں پیش کیا ۔نثار مورائی کو انتہائی سخت سیکیورٹی میں عدالت لایا گیا ۔ رینجرز لا آفیسر کے مطابق نثار مورائی سیاسی جماعت کی اعلیٰ قیادت کی ہدایت پر لانچوں کے ذریعے کروڑوں روپے بیرون ملک منتقل کیا کرتے تھے ۔ جبکہ سیاسی جماعت کے کہنے پرصوبے میں دہشت گردی کی بڑی وارداتوں میں بھی ملوث رہے ۔رینجرزلا آفیسر نے عدالت کو مزید بتایا کہ نثار مورائی پرسابق چیئرمین اسٹیل مل سجاد حسین کے قتل کے الزامات بھی ہیں جبکہ وہ لیاری گینگ وار کی پشت پناہی اور مالی معاونت میں بھی ملوث ہیں ۔ نثار مورائی کے اہل خانہ نے ملاقات کی استدعا کی، تاہم عدالت نے نثار مورائی کو نوے روز کے لئے رینجرز کی تحویل میں دیتے ہوئے 15روز میں جے آئی ٹی بنانے کا حکم دیاہے ۔


http://www.urdutimes.com/news/12160.html
تحفظ نسواں قانون کے استعمال پر خاتون کو طلاق
وہاڑی : پنجاب کے ضلع وہاڑی میں تشدد کرنے والے شوہر کو گرفتار کرانے پرخاتون کو طلاق دے دی گئی۔ موضع لکھا لڈن کی نسیم بی بی نے جسمانی تشدد کرنے پر اپنے شوہر خادم حسین کے خلاف دو دن قبل مقامی پولیس اسٹیشن میں شکایت درج کرائی تھی۔ اس پر پولیس نے پی پی سی کے سیکشن 151/107 کے تحت مقدمہ درج کر لیا۔ خادم حسین نے منگل کو مقامی عدالت سے ضمانت کرانے کے بعد نسیم بی بی کو طلاق دے دی۔ خادم نے تشدد کے الزامات مسترد کرتے ہوئے دعویٰ کیا کہ اس نے موبائل فون کے غلط استعمال پر صرف نسیم کی سرزنش کی تھی۔ خادم کے خلاف پی پی سی دفعات کے تحت مقدمہ قائم ہوا ، لیکن ایس ایچ او رانا خالد کا دعویٰ ہے کہ صوبے میں تحفظ نسواں قانون کے بعد پولیس تشدد کی شکایات پر کارروائی کی پابند ہو چکی ہے ۔


http://www.urdutimes.com/news/12158.html
پرویز مشرف کی بیرون ملک روانگی ملتوی
کراچی: سابق صدرجنرل (ریٹائرڈ) پرویز مشرف کی کراچی سے فوری دبئی روانگی ملتوی کر دی گئی ہے۔ ذرائع کے مطابق سابق صدر کی ناگزیر وجوہات کی بنا پر بیرون ملک روانگی ملتوی کی گئی ہے۔ سابق صدر پرویز مشرف کی کچھ دیر قبل نجی ایئر لائن کی پرواز اے کے 611 سے دبئی روانگی متوقع تھی اور دبئی میں واقع ان کی رہائش گاہ پر صفائی ستھرائی کے انتظامات کر لیے گئے تھے جبکہ اے پی ایم ایل (امارات) کے کارکن ان کے استقبال کی تیاریوں میں مصروف تھے تاہم اچانک ان کی روانگی ملتوی کر دی گئی۔ ذرائع کا کہنا ہے کہ انہیں ائیر ایمبولینس کے ذریعے دبئی منتقل کرنے پر غور کیا جا رہا ہے۔ واضح رہے کہ پرویز مشرف کو ریڑھ کی ہڈی میں تکلیف کے علاج کیلئے بیرون ملک جانا ہے۔


http://www.urdutimes.com/news/12143.html
اسلام آباد: غیرت کے نام پر جواں سالہ بہن بھائی کے ہاتھوں قتل
اسلام آباد: تھانہ نیلور کے علاقے میں ساتویں کلاس کے طالب علم نے غیرت کے نام پر گھر سے بھاگ کر جا نے والی جواں سالہ بہن کو قتل کر دیا،پورسٹ مارٹم رپورٹ کے مطابق18سالہ سندس شاہین کو گردے پر دو گولیاں انتہائی قریب سے ماری گئیں ، خون بہہ جانے کی وجہ سے ان کی موت واقع ہو ئی ہے۔ معلومات کے مطابق نئے قانون کے مطابق غیرت کے نام پر قتل ہونے والی دوشیزہ کے قتل کا مقد مہ حکومت کی جانب سے درج کیا جانا تھا تا ہم پولیس نے لڑکی کے والد کی مدعیت میں مقدمہ درج کر کے کئی سوالات کھڑے کر دئیے ہیں ، چند روز بعد والد کی جانب سے بیٹے کو معاف کر کے مقدمے کو سرد خانے کیے جانے کا بھی امکان پیدا ہوگیا ہے ۔ تین ہفتے قبل سندس بی بی پسند کی شادی کے لیے گھر سے بھاگ گئی تھی جس کو پنچائیت اور پاکستان پیپلز پارٹی کے رہنماء راجہ یعقوب کے بیٹے ر اجہ اجمل حسین نے ایک ہفتہ قبل تھانہ نیلور کے علاقے میں واقع گاؤں کجناہ اس کے گھر مکمل یقین دہانی کے بعد چھوڑا جو دوبارہ اپنی عام زندگی گزارنا شروع ہوگئی تھی اور پنچائیت کے ذریعے ہی اس کی رخصتی کا پروگرام ترتیب دیا جا نا تھا ۔ ذرائع کے مطابق سندس شاہین کی تدفین کی جانی تھی کہ پولیس کو مخبر نے اطلاع دی کہ سندس شاہین کی موت طبی نہیں ہے ان کو قتل کیا گیا ہے کہ بعد ازں تفتیشی افسر محمد۱قبال نے موقع پر جا کر نعش کی تدفین روکتے ہوئے نعش قبضہ میں لے کر پولی کلینک ہسپتال منتقل کیا گیا ۔ دو روز قبل پندرہ سالہ بھائی عدیل عباسی نے گھر سے بھاگ کر جانے والی بہن سندس شاہین کو غیرت کے نام پر بارہ بور رائفل سے دو فائر مار کر قتل کر د یا اور موقعہ سے فرار ہو گیا ۔ تاہم تھانہ نیلور پولیس نے مقتول لڑکی سندس شاہین کے والد مناظر عباسی کی مدعیت میں مقدمہ نمبر 27/16 زیر دفعہ 302 ت پ درج کر لیا ہے او ر ملزم کی گرفتاری کے لیے بھی کوششیں کی جا ر ہی ہیں ۔ تھانہ نیلور پولیس نے لاش کو قبضہ میں لے کر پوسٹ مارٹم کے لیے پولی کلینک ہسپتا ل منتقل کیا ۔ پوسٹ مارٹم رپورٹ کے مطابق سندس شاہین کو دو فائر کمر والی طرف سے پیٹ کے پچھلے حصے میں مارے گئے ہیں جو گردہ کے قریب بنتی ہے ۔ مقتولہ دو ہفتے قبل طاہر شاہ نامی نوجوان کے ہمراہ گھر سے بھاگ گئی تھی جیسے پنچائیت کے ذریعے گھر بلایا گیا تھا اور باضابطہ طریقے سے رخصتی کا پروگرام بنایا جا رہا تھا کہ پیر کو دوشیزہ جب پانی بھرنے کے لیے کنوئیں پر گئی تو چھو ٹے بھائی نے بار ہ بور رائفل سے گولی مار دی جو موقع پر جاں بحق ہوگئی جبکہ ملزم واردات کے بعد فرار ہوگیا ہے ۔ رابطہ کرنے پر تھا نہ نیلور پولیس کے تفتیشی افسر کا کہنا تھا کہ واقعہ کے بارے میں علم ہوتے ہی نعش کو قبضہ میں لیا گیا مقدمہ درج کرانے پر مقتولہ کے والدمناظر عباسی نے اسرار کیا حکومت کی جانب سے مقدمہ درج کرنے کے بارے میں علم نہیں ہے ۔


http://www.urdutimes.com/news/12141.html
خیبرپختونخوا میں پہلی سیاحتی پالیسی کا اعلان
پشاور: پاکستان تحریک انصاف کے چیئرمین عمران خان نے کہا ہے کہ صوبہ میں سیاحت کے فروغ کیلئے ٹوورازم کارپوریشن خیبرپختونخوا کی پہلی سیاحتی پالیسی اہم سنگ میل ہے محکمہ کا ایک سال میں سیاحت کی مد میں 50 ارب روپے کا ہدف حاصل کرنا اچھا اقدام ہے سیا حت کی ترقی کیلئے قلعہ بالا حصار کو پشاور کا سنٹر مقام بنائینگے جس میں ہوٹلز اور دیگر سیاحتی سہولیات میسر ہونگی یہ تمام چیزیں صوبہ کے ماسٹر پلان میں شامل ہے ان خیالات کا اظہار چھانگلہ گلی کے مقام پہلی سیاحتی پالیسی کی افتتاحی تقریب سے خطاب کرتے ہوئے کیا اس موقع پر ان کے ہمراہ ایڈیشنل چیف سیکرٹری محمد اعظم خان ، صوبائی وزیر کھیل محمود خان ، مشیر برائے سیاحت عبدالمنیم خان ، صوبائی وزیر صحت شہرام ترکئی دیگر کئی مما لک کے سفیر، منیجنگ ڈائریکٹر ٹورازم کارپوریشن خیبرپختونخوا مشتاق احمد خان ، جی ایم ایڈمن اینڈ پراپرٹی سجاد حمید ، جنرل منیجر ٹی آئی سیز محمد علی سید ، ایڈوائزر ڈاکٹر علی جان سمیت دیگر اہم شخصیات نے شرکت کی ۔ ٹوورازم کارپوریشن خیبرپختونخوا کے زیر اہتمام پہلی سیاحتی پالیسی کی افتتاحی تقریب چھانگلہ گلی گلیات میں منعقد ہو ئی ، تقریب سے خطاب کرتے ہوئے چیئرمین تحریک انصاف عمران خان نے کہا کہ 18 ویں ترمیم کے بعد صوبہ کی اپنی سیاحتی پالیسی بنانا دیگر صوبوں کیلئے مثال ہے اس سے قبل ملکی سیاحتی پالیسی تھی تاہم یہ پہلی سیاحتی پالیسی ہے جس پر ٹووراز م کارپوریشن اور پوری ٹیم مبارک باد کی مستحق ہے ، امید ہے کہ ٹوورازم کاپوریشن اب اس سیاحتی پالیسی کو مکمل لاگو کرنے میں کامیاب ہو گا کیونکہ پالیسی بنانا آسان ہے تاہم اسے لاگو کرنا مشکل کام ہے ، صوبہ کی 60 فیصد نوجوان نسل میں یوتھ پالیسی متعارف کروائینگے ، سیاحت کے فروغ کیلئے گلیات اور دیگر سیاحتی مقامات پر ریسورٹس بنائے جائینگے تاکہ یہاں پر سیاحوں کو راغب کرنے کیساتھ ساتھ ان کو سہولیات اور دیگر نئے سیاحتی مقا مات دے سکیں ، انہوں نے کہا کہ صوبہ میں 400 ریسٹ ہاؤسز ہیں اور ان کو کمرشل لائز کیا جائے گا جس میں وزیر اعلیٰ ہاؤس کو بھی وزیراعلیٰ خیبرپختونخوا پرویز خٹک سے بات کر کے کمرشل لائز کیا جائے گا تاکہ اس تک سیاحوں اور عام آدمی کی پہنچ ممکن ہو سکے ، آئی ڈی پیز کے حوالے سے بات کرتے ہوئے عمران خان نے کہا کہ ان کی واپسی سے قبل ملک کی تمام پارٹیز کو مل کر ان کیلئے پالیسی بنانی چاہیے یا پھر کوئی قانون ہونا چائیے تاکہ فاٹا کے یہ علاقہ ایک بار پھر دہشت گردی کی بھینٹ نہ چڑ ھ جا ئے ، اگر فاٹا خیبرپختونخوا میں شامل ہو جا تا ہے تو فاٹا میں معدنیات اور دیگر سیاحتی مقامات موجود ہیں جس کو سیاحت کیلئے آباد کیا جائے گا ، صوبہ میں بدھ مت اور دیگر آرکیالوجی کے لحاظ سے کافی مقامات موجود ہیں جبکہ سیٹھی ہاؤس ، گور گٹھڑی اور فصیل شہر کو یادگار بنانے کیلئے ماسٹر پلان ترتیب دیا گیا ہے جس پر جلد آٖغاز ہو جائے گا ۔ صوبہ میں بلین سونامی درخت کی کمپین میں 10کروڑ سے زیادہ درخت لگا دیئے گئے ہیں جبکہ اپریل تک 25کروڑ درخت لگا لئے جائینگے صوبہ میں 3 بڑے نیشنل پارک بنائے جائینگے جس میں سیاحت سمیت والڈ لائف کو بھی محفوظ بنایا جائیگا صوبہ میں250 پرانی ثقافتی آثار موجود ہیں جن کو بحال کرنے سمیت ان کو محفوظ بنایا جائے گا۔


http://www.urdutimes.com/news/12140.html
اعتزاز احسن کا پرویز مشرف کے فیصلہ پر حیرت کا اظہار
اسلام آباد: سینیٹ میں قائد حزبِ اختلاف بیرسٹر اعتزاز احسن نے عدالت کی جانب سے پرویز مشرف کو بیرونِ ملک سفر کی اجازت دینے پر حیرت کا اظہار کیا ہے۔ ایک بیان میں انہوں نے کہا کہ جنرل مشرف چند مقدمات میں عدالتوں میں پیش ہی نہیں ہوئے اور وہ انصاف سے دامن چراتے رہے۔ ان پر سنگین الزامات پر ان پر مقدمات قائم ہیں اور ان کے خلاف ناقابل ضمانت وارنٹ بھی جاری ہو چکے ہیں ۔ وہ غداری کا مقدمہ بھی بھگت رہے ہیں جو ابھی زیر سماعت ہے۔ سینیٹر اعتزاز احسن نے کہا کہ وہ وقت کب آئے گا جب طاقتور افرا د کو بھی انصاف کے کٹہرے میں کھڑا کیا جائے گا۔ انہوں نے کہا کہ یہ بات ممکن ہے کہ جنرل مشرف پاکستان واپس نہ آئیں۔ سینیٹر اعتزاز احسن نے یہ بھی کہا کہ عدالت کے سارے فیصلوں میں انسانی حقوق کے معیار کا خیال رکھا جائے اور چونکہ عدالت کے فیصلے قابل تقلید ہوتے ہیں اس لئے سارے شہریوں کو ایک جیسی سہولیات ملنی چاہئیں اور چاہے کوئی غریب ہو یا امیر، کمزور ہو یا طاقتور انصاف سب کے لئے برابر ہونا چاہیے۔ مشرف کے بیرون ملک جانے کی اجازت دینے کا یہ فیصلہ سب کے لئے سبق ہے کہ طاقتور کس طرح اپنے لئے سہولیات حاصل کر لیتا ہے۔


http://www.urdutimes.com/news/12138.html
نوازشریف نے جان چھڑانے کیلئے مشرف کا معا ملہ سپریم کورٹ کے سپرد کیا
اسلام آباد: قومی اسمبلی میں قائد حزب اختلاف سید خورشید شاہ نے کہا ہے کہ لگتا ہے مشرف کو باہر جانے کی اجازت ملنے سے نوازشریف بھی راضی ہیں حکومت نے اپنی جان چھڑانے کے لیے معاملہ سپریم کورٹ کے سپرد کیا تھا۔ صحافیوں سے بات چیت کرتے ہوئے قائد حزب اختلاف خورشید شاہ کا کہنا تھا کہ حکومت پہلے ہی پرویزمشرف کے معاملے پر دباو میں تھی۔ آئین کے آرٹیکل 6 سے زیادہ طاقتور کوئی اور قوتیں ہیں کیونکہ آئین میں آرٹیکل 6 شامل کرانیوالے بھٹو کو بھی یہ آرٹیکل نہیں بچا سکا ۔ خورشید شاہ کا کہنا تھا کہ حکومت نے سپریم کورٹ میں پرویز مشرف کو ملک سے باہر جانے کی اجازت کی مخالفت نہیں کی، ان کا کہنا تھا کہ اٹارنی جنرل کی رضامندی سے ہی بات ہوئی ہوگی۔ خو رشید شاہ کا مزید کہنا تھا کہ حکومت نے ذہانت کا مظاہرہ کرتے ہوئے معاملہ اپنے اوپر نہیں آنے دیا اور جان چھڑانے کے لیے معاملہ سپریم کورٹ کے حوالے کیا۔ خیا ل رہے کہ سپریم کورٹ نے بدھ کے روز ہی سابق صدر جنرل (ر) پرویز مشرف کو بیرون ملک جانے کی اجازت دی۔ جسٹس انور ظہیر جمالی کی سربراہی میں سپریم کورٹ کے 5 رکنی بینچ نے پرویز مشرف کا نام ایگزٹ کنٹرول لسٹ (ای سی ایل) سے نکالنے کے سندھ ہائی کورٹ کے فیصلے کے خلاف وفاق کی درخواست پر سماعت کی۔ پرویز مشرف کے وکیل بیر سٹر فروغ نسیم نے دلائل پیش کر تے ہوئے کہا کہ ان کے موکل کی طبیعت انتہائی ناساز ہے اور علاج کے لیے ان کا بیرون ملک جانا ضروری ہے۔ اٹارنی جنرل سلمان اسلم بٹ نے دلائل دیئے کہ پرویز مشرف کے خلاف کئی کیسز زیرِ سماعت ہیں اس لیے ان کا نام ای سی ایل سے نکالنا مقدمات کی سماعت کو متاثر کرسکتا ہے۔ جس کے بعد عدالت نے فریقین کے دلائل سننے کے بعد وفاق کی درخواست مسترد کر د ی اور سندھ ہائی کورٹ کا فیصلہ برقرار رکھتے ہو ئے سابق صدر کا نام ای سی ایل سے نکالنے کا فیصلہ سناتے ہوئے انہیں بیرون ملک جانے کی اجازت دی۔


http://www.urdutimes.com/news/12135.html
شکارپور میں فائرنگ سے 3 خواتین پولیو ورکرز زخمی
شکارپور: ضلع گھڑی یسین میں مسلح افراد نے خواتین کی 3 رکنی پولیو ٹیم پر فائرنگ کر کے انھیں زخمی کر دیا۔ مذکورہ پولیو ٹیم ملک میں جاری 4 روزہ انسداد پولیو مہم کا حصہ تھی۔ پو لیو ٹیم کی دو خواتین گولی لگنے کے باعث زخمی ہوئیں جبکہ ایک جان بچانے کی کوشش میں بھاگتے ہوئے زخمی ہوئی، زخمی ورکرز کو طبی امداد کیلئے گھڑی یسین ہسپتال منتقل کر د یا گیا۔خیا ل رہے کہ جنگل میں گھات لگائے ہوئے مسلح افراد نے یہاں سے گزرنے والی انسداد پولیو ٹیم پر حملہ کیا، مذکورہ ٹیم کو پولیس سیکیورٹی فراہم نہیں کی گئی تھی جو کہ انسداد پولیو مہم کے دوران معیاری طریقہ کار ہے۔ خواتین ہیلتھ ورکرز ایسوسی ایشن کی سربراہ بشری ا رائیں نے ضلع شکار پور میں جاری پولیو مہم کے بائیکاٹ کا اعلان کیا ہے، انھوں نے پولیو ورکرز کو پولیس سیکیورٹی فراہم کرنے پر زور دیا۔ یاد رہے کہ انسداد پولیو مہم کے بائیکاٹ کے دورانیہ کے حوالے سے نہیں بتایا گیا جبکہ پہلے ہی 4 روزہ مہم کے 3 روز گزر چکے ہیں۔ واضح رہے کہ پاکستان اور افغانستان دنیا میں دو ایسے ممالک ہیں جو ایک دوسرے میں پولیو وائرس کے پھیلاو کا باعث ہیں جس کی وجہ ان کے درمیان طویل 2500 کلومیٹر کی سرحدی شراکت داری ہے۔ یاد رہے کہ پاکستان میں داخل ہوتے ہوئے انسداد پولیو ویکسن دی جاتی ہے لیکن پا کستان میں 16 لاکھ سے زائد افغان مہاجر موجود ہیں اور ان کی اکثریت غیر قانونی طور پر سرحد عبور کرتی ہے جس کے باعث یہ ممکن نہیں کہ ان کو سرحد پر ویکسین فراہم کی جاسکے۔ پا کستان میں پولیو ورکرز کو ماضی میں کئی بار ٹارگٹ کیا جاتا رہا ہے جس میں کئی پولیو ورکرز ہلاک اور زخمی ہوچکے ہیں۔


http://www.urdutimes.com/news/12134.html
کراچی ، نیب کی 3 رُکنی کمیٹی کا پاکستان اسٹیل کا دورہ
کراچی: نیشنل اکاؤنٹیبلیٹی بیور(نیب) کی 3 رُکنی کمیٹی نے بدھ کے روز پاکستان اسٹیل کا دورہ کیا ۔ اس موقع پر نیب کی کمیٹی کے ارکان کو پاکستان اسٹیل کے بارے میں آپریشنز بلڈنگ کے کانفرنس روم میں تفصیلی بریفنگ دی گئی۔ اس اجلاس میں پاکستان اسٹیل کے چیف ایگزیکٹو آفیسر میجر جنرل(ر) ظہیر احمد خان کے ہمراہ ادارے کے سینئر افسران بھی شریک ہوئے۔ پاکستان اسٹیل مل کے ترجمان کے مطابق پاکستان اسٹیل کی موجودہ انتظامیہ ملک کے مختلف اداروں کے ساتھ بھرپو ر تعاون کرنے پر یقین رکھتی ہے ۔ ادارے کی موجودہ انتظامیہ ملک کے مروّجہ قوانین اور قواعد و ضوابط کے تحت انتظامی اور مالی اُمور میں شفاف طریقہء کار پر عمل پیرا ہے۔ پاکستان اسٹیل میں انٹر نل آڈٹ کا نظام نہ صرف بہترین انداز سے کام کر ر ہا ہے بلکہ اے اینڈ پی ڈائریکٹریٹ میں سیکورٹی ڈیپارٹمنٹ کے ماتحت اینٹی کرپشن اینڈ اکاؤنٹیبلٹی سیل بھی اپنے فرائض اَحسن طریقے سے انجام دے رہا ہے۔ موجودہ انتظامیہ کے دور میں خام مال کی درآمد اور دیگر خریداری کے معاملات کو شفاف انداز سے قواعد و ضوابط کے مطابق کیا جاتا ہے اور مصنوعات کی فروخت بھی شفاف پالیسی کے تحت کی جاتی ہے۔ اِن معاملات کو پاکستان اسٹیل کی ویب سائٹ پر اَپ لوڈ کر دیا جاتا ہے۔


http://www.urdutimes.com/news/12133.html
غازی رشید قتل کیس، پرویز مشرف کے ناقابل ضمانت وارنٹ جاری
اسلام آباد: اسلام آباد میں ضلعی عدالت نے غازی عبدالرشید قتل کیس میں پرویز مشرف کے دوبارہ ناقابل ضمانت وارنٹ گرفتاری جاری کرتے ہوئے 12 اپریل کو گرفتار کر کے پیش کرنے کا حکم دے دیا۔ دونوں ضامنوں کو بھی نوٹس جاری کر د ئیے۔ بدھ کے روز ایڈیشنل سیشن جج پرویز القادر میمن نے سابق صدر جنرل ریٹائرڈ پرویز مشرف مقدمے کی سماعت کے دوران پرویز مشرف کے ضامن کیپٹن ریٹائرڈ نذیر عدالت میں پیش ہو ئے۔ پرویز مشرف کی طرف سے عدالت میں میڈیکل رپورٹ پیش کی گئی۔ عدالت نے میڈیکل ر پورٹ پر اعتراض لگایا کہ اصل رپورٹ عدالت میں پیش کی جائے رپورٹ کی فوٹو کاپی قابل قبول نہیں رپورٹ پر غازی عبدالرشید قتل کیس کے وکیل طا رق اسد نے دلائل دیتے ہوئے موقف اختیار کیا کہ جونہی مقدمے کی سماعت کی تاریخ قریب آتی ہے پرویز مشرف بیمار ہو جا تے ہیں اور پھر ہر بار ایک نئی رپورٹ پیش کر د ی جاتی ہے سماعت سے پہلے پرویز مشرف بالکل صحت مند ہوتے ہیں اور اپنی سیاسی سرگرمیاں بھی جاری رکھتے ہیں پرویز مشرف ضلعی عدالت میں الگ اور سپریم کورٹ میں الگ الگ میڈیکل رپورٹ پیش کرتے ہیں لہذا عدالت سے گزارش ہے کہ وہ اپنے اختیارات کو استعمال کرتے ہوئے پرویز مشرف کی عدالت میں حاضری اور گرفتاری کو یقینی بنائے سماعت کے موقع پر پرویز مشرف کے وکیل ملک عامر اپنی مصروفیت کے باعث عدالت پیش نہ ہوئے میڈیکل رپورٹ پرویز مشرف کے ضامن کیپٹن ریٹائرڈ تنویر نے پیش کی۔ عدالت نے پرویز مشرف کے دونو ں ضامنوں کو بھی نوٹس جاری کر دیے واضح رہے کہ 20 فروری کو اسی عدالت سے پرویز مشر ف کے ناقابل ضمانت وارنٹ گرفتاری جاری ہوئے تھے عدالت نے مقدمے کی سماعت 12 اپریل تک ملتوی کر دی۔


http://www.urdutimes.com/news/12132.html
یورپی یونین کے سفیر کا پاکستان بیت المال کا دورہ
اسلام آباد: پاکستان میں یورپین یونین کے سفیر جین فرانسو کاؤٹین نے پاکستان بیت المال کے تھیلیسیمیا سنٹر میں غریب مریضوں کو فراہم کردہ مفت طبی سہولیات کو سراہا ہے۔ وہ یہاں اسلام آباد میں قائم پاکستان تھیلیسیمیا سنٹر پہنچے جہاں پاکستان بیت المال کے سربراہ بیرسٹر عابد وحید شیخ نے ان کا استقبال کیا انہیں سنٹر کے تمام شعبوں کا دورہ کروایا۔ یورپین یونین کے سفیر کو ان تمام اقدمات سے آگاہ کیا گیا جن کی بدولت پاکستان کے غریب اور محروم افراد کی ہر ممکن امداد کو یقینی بنا یا جا ر ہا ہے۔ یورپین یونین کے سفیر نے پاکستان بیت المال کے عوامی فلاحی اقدامات کو سراہا۔ انہوں نے تھیلیسمیا سنٹر میں غریب مریضوں اور بچوں کو طبی ماہرین کی نگرانی میں جدید ترین طبی سہولیات کی فراہم کرنے پر پاکستان بیت المال کے اقدام کی تعریف کی۔ بعد ازاں ملاقات کے دوران یورپین یونین کے سفیر اور ایم ڈی پاکستان بیت المال کے درمیان عوامی فلاح و بہبود کے حوالے سے بہت سے معاملات پر بات چیت ہوئی۔ بیر سٹر عابد وحید شیخ نے بتایا کہ یہ مرکز آزاد کشمیر، گلگت بلتستان اور فاٹا سمیت ملک بھر کے غریب تھیلیسیمیا کے مریضوں کے لیے امید کی ایک کرن ہے اور ایک سال کے دوران 500 کے قریب غریب مریضوں کو بالکل مفت طبی سہولیات فراہم کی جا چکی ہیں۔ انہوں نے کہا کہ پاکستان اور یورپین یونین کے دو طرفہ تعلقات کو قدر کی نگاہ سے دیکھا جاتا ہے اور قدرتی آفات اور مشکل اوقات میں یورپین یونین کی طر ف سے انسان دوست امداد قابل تعریف ہے ۔ اپنے خیالات کا اظہار کرتے ہوئے یورپین یونین کے سفیر نے کہا سماجی تحفظ کے میدان میں پاکستان بیت المال کی گراں قدر خدمات ہیں اور آنے والے دنوں میں ہم پاکستان کے غریب اور پسماندہ لوگوں کو سما جی تحفظ کے دائرہ کار میں لانے اور ان کا معیار زندگی بہتر کرنے کے لیے پاکستان بیت المال کے ساتھ مل کر کام کرنے کے لیے پر عزم ہیں۔


http://www.urdutimes.com/news/12121.html
کراچی میں بدامنی کا منصوبہ ناکام ،6ملزم گرفتار
کراچی: رینجرز نے کراچی میں بدامنی کا منصوبہ ناکام بناتے ہوئے شاہ فیصل کالونی سے 6 ملزم گرفتار کر کے اسلحے کی کھیپ پکڑ لی ٗ ڈیفنس اور گلشن اقبال سے ماسٹر مائنڈ سمیت تین اغوا کاروں کو گرفتار کرلیا ہے۔تفصیلات کے مطابق سندھ میں رینجرز کے ایکشن کے باعث کراچی بڑی تباہی سے بچ گیا۔ شاہ فیصل کالونی سے چھ ملزم گرفتار کر کے بڑی تعداد میں اسلحہ برآمد کر لیاہے۔ برآمدکردہ اسلحے میں دو ایل ایم جیز ،7 ایس ایم جیز،18 رائفلز،7 پستول اور 11 کریکرز شامل ہیں۔ترجمان کے مطابق برآمد ہونے والا اسلحہ شہر میں دہشت گردی کیلئے استعمال کیا جانا تھا۔ ادھر رینجرز ٹاسک سیل نے مغوی کاشان سے تاوان لینے والے اغوا کاروں کی تلاش میں گلشن اقبال کے فلیٹ پر چھاپہ مار کر شواہد اور اسلحہ برآمد کر لیا جس کی بنیاد پر دستگیر سے اغواکار عدنان پکڑا گیاجس کی نشاندہی پر ڈیفنس سے ماسٹر مائنڈ توفیق جاگیرانی کو ساتھی سمیت گرفتار کر لیا گیا۔ کارروائی کے دوران مغوی کاشان سے وصول کردہ تاوان کی رقم جعلی کرنسی جعلی پاسپورٹ اور اسلحہ بھی برآمد کر لیا گیا۔


http://www.urdutimes.com/news/12113.html
جہانایاں میں پولیس و ایلیٹ فورس کاسرچ آپریشن،3 افراد گرفتار
جہانیاں: جہانیاں کے نواحی گاؤں 114دس آر میں سی ٹی ڈی ٹی ،پولیس و ایلیٹ فورس اور خفیہ اداروں کا مشترکہ سرچ آپریشن،بیسیوں گھروں کی سرچنگ ، مشکوک افراد کی خصوصی چیکنگ کی گئی ،بھاری مقدار میں شراب برآمد ، تین افراد میں حراست میں لے لیے گئے۔تفصیل کے مطابق ڈی پی او خانیوال جہانذیب نذیر خان کی خصوصی ہدایات پر نواحی گاؤں چک نمبر114دس آر میں اچانک سرچ آپریشن شروع کیا گیا اس دوران بیسیوں گھروں کی سرچنگ کی گئی متعدد مشکوک افراد کی شناخت عمل میں لائی گئی ۔دوران سرچ آپریشن پولیس نے ایک گھر سے بھاری مقدار میں دیسی شراب بھی برآمد کر لی جبکہ قادر بخش،عامر اور سلیمان نامی تین افراد کو تحویل میں لیا گیا ۔اس موقع پر انچارج تھانہ جہانیاں نجف عباس سیال ،انچارج تھانہ ٹھٹھہ صادق آباد مرزا حسین عباس ،سب انسپکٹر اعجاز حسین ،انچارج ایلیٹ فورس جہانیاں وسیم ریاض مغل ،چوہدری ارشد گجر ،خالد محمود بھٹی،محمد عارف سعید ،چوہدری عابد سنگھیڑا ،توقیر احمد ،محمد سلیمان سمیت دیگر بھی موجود تھے سرچ آپریشن میں جہانیاں ،ٹھٹھہ صادق آباد تھانوں کی پولیس ،ایلیٹ فورس ،ریزرو پولیس،سی ٹی ڈی،سپیشل برانچ اور خفیہ اداروں کے اہلکاروں نے حصہ لیا ۔


http://www.urdutimes.com/news/12100.html
پرویز مشرف کو بیرون ملک جانے کی اجازت
اسلام آباد: سپریم کورٹ نے سابق صدر جنرل (ر) پرویز مشرف کو بیرون ملک جانے کی اجازت دے دی۔ جسٹس انور ظہیر جمالی کی سربراہی میں سپریم کورٹ کے پانچ رکنی بینچ نے، پرویز مشرف کا نام ایگزٹ کنٹرول لسٹ (ای سی ایل) سے نکالنے کے سندھ ہائی کورٹ کے فیصلے کے خلاف وفاق کی درخواست کی سماعت کی۔ پرویز مشرف کے وکیل بیرسٹر فروغ نسیم نے دلائل پیش کرتے ہوئے کہا کہ ان کے موکل کی طبیعت انتہائی ناساز ہے اور ان کا علاج کے لیے بیرون ملک جانا ضروری ہے۔ اٹارنی جنرل سلمان اسلم بٹ نے دلائل دیئے کہ پرویز مشرف کے خلاف کئی کیسز زیر سماعت ہیں اس لیے ان کا نام ای سی ایل سے نکالنا مقدمات کی سماعت کو متاثر کر سکتا ہے۔ عدالت فریقین کے دلائل سننے کے بعد وفاق کی درخواست مسترد کردی اور سندھ ہائی کورٹ کا فیصلہ برقرار رکھتے ہوئے سابق صدر کا نام ای سی ایل سے نکالنے کا فیصلہ سناتے ہوئے انہیں بیرون ملک جانے کی اجازت دے دی۔ واضح رہے کہ غداری کیس میں خصوصی عدالت نے پرویز مشرف کو 31 مارچ کو بیان ریکارڈ کرانے کے لیے طلب کر رکھا ہے۔ سندھ ہائی کورٹ نے جون 2014 میں پرویز مشرف کا نام ای سی ایل سے نکالنے کا حکم دیا تھا۔ وفاقی حکومت نے ہائی کورٹ کے فیصلے کے خلاف سپریم کورٹ میں درخواست دائر کی تھی، جس میں اعلی عدالت سے ہائی کورٹ کا فیصلہ معطل کرنے کی استدعا کی گئی تھی۔


http://www.urdutimes.com/news/12075.html
ترکمانستان کے صدر کی سرکاری دورے پر اسلام آباد آمد
اسلام آباد: ترکمانستان کے صدر قربان گلی بروی محمدوف پاکستان کے دو روزہ سرکاری دورے پر اسلام آباد پہنچ گئے ہیں۔ نورخان ایئر بیس پر وزیراعظم نوازشریف نے تاجکستان کے صدر کا استقبال کیا۔استقبال کے لئے وزیر مہمانداری شاہد خاقان عباسی اور وزیراعظم کے معاون خصوصی طارق فاطمی بھی موجود تھے۔ معزز مہمان کو طیارے سے باہر آنے پر 21 توپوں کی سلامی دی گئی۔ اپنے دورے کے دوران وہ وزیراعظم نواز شریف اور صدر ممنون حسین سے دو طرفہ تعلقات اور مختلف شعبوں میں تعاون پر بات چیت کریں گے۔ وہ باہمی دلچسپی کے علاقائی اور بین الاقوامی امور پر بھی تبادلہ خیال کریں گے۔ توقع ہے کہ فریقین ترکمانستان، افغانستان، پاکستان، بھارت گیس پائپ لائن منصوبے پر پیشرفت کا جائزہ لیں گے۔ گزشتہ سال دسمبر میں وزیراعظم نواز شریف کے دورہ اشک آباد کے دوران 1814 کلو میٹر طویل گیس پائپ لائن کا سنگ بنیاد رکھا گیا تھا۔ دونوں رہنما گزشتہ سال وزیراعظم کے دورہ ترکمانستان کے دوران ترکمانستان سے بجلی کی درآمد کے لئے دستخط کی گئی مفاہمت کی یادداشت پر جلد عملدرآمد کے لئے اقدامات پر بھی غور کریں گے۔ دورے کے موقع پر ترکمانستان اور پاکستان کے تاجروں پر مشتمل ایک بزنس فورم بھی منعقد کیا جائے گا۔


http://www.urdutimes.com/news/12065.html
لاہور کی معروف بیکری کے چارپیداواری یونٹ سیل
لاہور: .پنجاب فوڈ اتھارٹی نے لاہورمیں لکشمی چوک کی مشہور بیکری بٹ سویٹس کی مضرصحت اور غیرمعیاری مصنوعات کی تیاری پر اس کے چار پیداوری یونٹ سیل کر دیے۔پنجاب فوڈ اتھارٹی کی ٹیم نے لکشمی چوک کے قریب واقع بیکری بٹ سویٹس اینڈ بیکرز کے پیداواری یونٹوں پر چھاپہ ماراتو مصنوعات کی تیاری کے مختلف مراحل میں گندگی اور غلاظت پھیلی بکھری تھی،یونٹ کے چاروں سیکشن،بریڈ،بیکری، آئس کریم اور سموسہ فوری سیل کردیئے۔نسبت روڈ پر واقع اس پیدواری یونٹ کی حالت ایسی تھی کہ عرصے سے صفائی نہ کی گئی ہو،ایک طرف بلی یوں دندناتی ہوئی آئی، جیسے اپنا پیٹ بھرنے آئی ہو، اوربلی کو دیکھ،ادھر ادھر بھاگتا،گھبرایا گھبرایا سا چوہا بھی،جو یہیں کا مکیں لگتا ہے۔


http://www.urdutimes.com/news/12064.html
پشاور سرکاری ملازمین کی بس میں دھماکہ، 15 افراد ہلاک
پشاور: پشاور میں سنہری مسجد روڈ پر سرکاری ملازمین کی بس میں دھماکے کے نتیجے میں 15 افراد ہلاک اور متعدد زخمی ہوگئے ہیں۔ زخمیوں میں بعض کی حالت تشویشناک ہے۔ تفصیلات کے مطابق بس سیکریٹریٹ کے 40 سے زائد ملازمین کو لے مردان سے پشاور آرہی تھی کہ جونہی سنہری روڈ پر تھانہ غربی کے بالکل سامنے پہنچی تو زوردار دھماکا ہوا، دھماکے سے بس مکمل طور پر تباہ ہوگئی، بس کی باڈی کاٹ کر زخمیوں کو نکالا گیا، زخمیوں کو لیڈی ریڈنگ اور کنٹونمنٹ اسپتال منتقل کیا گیا۔ فوری طور پر دھماکے کی نوعیت معلوم نہیں ہوسکی تاہم خیال کیا جارہا ہے کہ دھماکا ٹائم ڈیوائس کے ذریعے بس کے اندر ہوا۔ دھماکے کے بعد سیکورٹی فورسز نے علاقے کو گھیرے میں لے لیا اور تحقیقات شروع کردیں۔


http://www.urdutimes.com/news/12063.html
کور کمانڈر کراچی کی وزیر اعلیٰ سندھ سے ملاقات
کراچی: کور کمانڈر کراچی لیفٹنٹ جنرل نوید مختیار نے منگل کے روز وزیراعلیٰ سندھ سید قائم علی شاہ سے وزیراعلیٰ ہاؤس میں ملاقات کی ۔ ملاقات میں وزیراعلیٰ سندھ اور کور کمانڈر نوید مختار نے صوبہ سندھ بالخصوص کراچی کی امن و امان کی مجموعی صورتحال ، دہشت گردوں کے خلاف ٹارگیٹیڈ آپریشن ، نیشنل ایکشن پلان پر عملدر آمد سمیت مختلف امور پر تباد لہ خیال کیا ۔ ملاقات میں اپیکس کمیٹی کے فیصلوں جن میں انسداد دہشت گردی کی عدالتوں کے قیام مستحکم انوسٹی گیشن اور ہائی پروفائل کیسز کی مناسب طریقے سے فالو اپ شامل ہیں پر عملدر آمد کے حوالے سے بھی غور کیا گیا۔ وزیراعلیٰ سندھ نے کہا کہ انہوں نے نئے آئی جی پولیس سندھ اے ڈی خواجہ سے کہا ہے کہ وہ انوسٹی گیشن کے سسٹم کو مستحکم بنائیں تاکہ مضبوط پر اسیکیوشن کو یقینی بنایا جاسکے ۔ انہوں نے کہا کہ اپیکس کمیٹی میں انوسٹی گیشن آفیسرز (آئی روز) کے لئے ترغیبات سے متعلق فیصلے پر بھی عملدر آمد ہو ر ہا ہے اور اس مقصد کے لئے ضروری ہدایات جاری کی جاچکی ہیں ۔ انہوں نے کہا کہ حکومت نیشنل ایکشن پلان پر اس کی اصل روح کے مطابق عمل کرنے کی خواہاں ہے۔ انہوں نے مزید کہا کہ پولیس کو جدید ضروری آلات سے لیس کر کے مزید مستحکم اور فعال بنایا جا ر ہا ہے۔


http://www.urdutimes.com/news/12055.html
مذہبی جماعتوں کا تحفظ خواتین بل واپس لینے کا مطالبہ
لاہور : ملک کی 35 مذہبی جماعتوں نے پنجاب حکومت سے تحفظ خواتین بل واپس لینے کا مطالبہ کر د یا۔ جماعت اسلامی کے زیر اہتمام منصورہ لاہور میں مذہبی جماعتوں کا اجلاس ہوا جس میں 35 دینی جماعتوں کے 53 نمائندوں نے شرکت کی، اجلاس کی صدارت امیر جماعت اسلامی سراج الحق نے کی۔ مذ ہبی جماعتوں کے مشترکہ اعلامیے میں کہا گیا ہے کہ حکومت 2 اپریل تک تحفظ خواتین بل واپس لے ورنہ اسلام آباد میں اجلاس بلا کر پورے ملک میں تحریک چلائیں گے۔ ا علامیے میں مزید کہا گیا ہے کہ پنجاب اسمبلی کا خواتین تحفظ ایکٹ اصل میں خاندانی روایات کو توڑنے کیلئے ہے، اس قانون سے انصافیوں، غیرت کے نام پر قتل اور طلاق کی شرح میں اضافہ ہوگا۔ اسلامی نظریاتی کونسل کے علمائے کرام کے مشورے سے قرآن اور سنت کی روشنی میں خواتین کے تحفظ کا نیا بل لایا جائے۔


http://www.urdutimes.com/news/12054.html
آرمی چیف کی 13 دہشتگردوں کی سزائے موت کی توثیق
راولپنڈی: آرمی چیف جنرل راحیل شریف نے 13 دہشتگردوں کی سزائے موت کی توثیق کر دی ۔ آئی ایس پی آر کی جانب سے جاری بیان میں کہا گیا ہے کہ آرمی چیف جنرل راحیل شریف نے 13 د ہشتگردوں کی سزائے موت کی تصدیق کر دی سزائے موت پانے والوں میں محمد نواز ولد گل محمد عرفان اللہ ولد خدایار ، عزیز خان ولدبخت امیر، تاج گل ولد سطان زری ، اصغر خان ، فضل غفار ، اکرام اللہ ، حیدر ، ہارون رشید شامل ہیں سزا پانے والے دہشتگرد کے کالعدم تنظیم تحریک طالبان سے تعلق ر کھتے تھے وہ نانگا پربت پر غیر ملکی سیاحوں کے قتل عام سیدو شریف ہو ائی اڈہ مسلح افواج پر حملے سکول کو بارود سے تباہ کرنے اور بے گناہ شہریوں کو نشانہ بنانے کے جرم میں شامل تھے تین دہشتگردوں کو فوجی عدالت میں سزائے موت کی سزا سنا دی گئی تھی


http://www.urdutimes.com/news/12050.html
انسپکٹر آئی آر ریجنل ٹیکس آفس پشاور تین ماہ کیلئے معطل
اسلام آباد: فیڈرل بورڈ آف ریونیو ( ایف بی آر) نے انسپکٹر آئی آر ریجنل ٹیکس آفس پشاور عطاء الرحمن کو تین ماہ کے لئے معطل کر د یا جبکہ گریڈ سولہ کے انسپکٹر ماڈل کسٹم کو ٹیکنو کریٹ پشا ور عزیز الرحمن اور شیریں سبحان کو الزامات ثابت نہ ہونے پر بری کر دیا گیا ایف بی آر کی جانب سے جاری کردہ پریس ریلیز کے مطابق فیڈرل بورڈ آف ریونیو نے گریڈ اٹھارہ کے ڈپٹی کوئٹہ ، ماڈل کسٹم کولیکٹوریٹ پشاور عظیم خان کو گریڈ سولہ کے انسپکٹر شیریں سبحان ماڈل کسٹم کولیکٹوریٹ پشاور کیخلاف انکوائری کے لئے متعین کیا تھا شیریں سبحان پر کوئی الزمات ثابت نہ ہونے پر ان کو بری کر دیا گیا جبکہ گریڈ سولہ کے انسپکٹر ماڈل کسٹم کولکیٹوریٹ عزیز الرحمن کے خلاف بھی انکوائری گریڈ سولہ کے آفسیر عظیم خان نے کی انکوائری رپورٹ میں کوئی الزام ثابت نہ ہونے پر انہیں بری کر دیا گیا اور ملازمت سنبھالنے کی ہدایت کی گئی ہے ایف بی آر کی جانب سے جاری کردہ رپورٹ کے مطابق گریڈ سترہ کے اسسٹنٹ ماڈل کسٹم کولیکٹوریٹ سیالکوٹ پلواشہ سید کو پچیس دنوں کی میڈیکل چھٹی دے دی گئی ہے جبکہ انسپکٹر آئی آر ریجنل ٹیکس آفس پشاور عطاء الرحمن کو تین ماہ کے لئے معطل کر دیا ہے ۔


http://www.urdutimes.com/news/12048.html
جنرل راحیل ملک کیلئے نعمت خدا وند ی ہیں، چوہدری شیر علی
فیصل آباد: پاکستا ن مسلم لیگ ن کے مرکزی رہنما و سابق رکن قومی اسمبلی چوہدری شیر علی نے آرمی چیف جنرل راحیل شریف اور انکی پوری ٹیم (افواج پاکستان ) کی جرات کو سلا م پیش کرتے ہوئے کہا کہ آرمی چیف جنرل راحیل شریف ملک و قوم کیلئے ایسی نعمت خدا وندی ہیں جس پر اللہ تعالی کا جتنا شکر ادا کیا جائے کم ہے قوم کو یقین ہے کہ سول اور عسکری قیادت انشاء اللہ دہشتگردی، جرائم پیشہ عناصر اور کرپشن کا گٹھ جوڑ ختم کر کے ملک و قوم کو ترقی و خوشحالی کی منزل پر گامزن کرنے میں کامیاب ہوگی ، انہوں نے کارکنوں سے گفتگو کرتے ہوئے مزید کہا کہ مسلم لیگ ن کی حکومت عوا م کا معیار زندگی بہتر بنانے او ر ملک کی بد حال معیشت کو ترقی کی راہ پر گامزن کرنے کیلئے رات دن مصروف ہے وہ دن دور نہیں جب پوری دنیا سبز پاسپورٹ کا احترام کرنے پر مجبور ہوگی انہوں نے کہا کہ سابقہ حکومت کی تاریخی کرپشن اور لوٹ مار کی وجہ سے مہنگائی میں اسقدر اضافہ ہوا کہ عام آدمی کے لئے زندگی کی منازل طے کرنا مشکل ہوچکا تھا وز یر اعظم میاں محمد نواز شریف اور وز یر اعلی پنجا ب محمد شہباز شریف کی حکومت انہیں معاشرے میں باعزت مقام دینے کیلئے نیک نیتی سے کوشاں ہے انہوں نے کہا ہے کہ وزیر اعظم میاں محمد نواز شریف اور آرمی چیف جنرل راحیل شریف دونوں دوراندیش اور مثبت سوچ کے حامل لیڈر ہیں جنہوں نے سال 2016 کو دہشت گردی کے خاتمہ کا سال قرار دیکر قو م کے دل جیت لئے ہیں ا نکی اب تک کی کاوشو ں کے نتیجہ میں کراچی میں امن بحالی سے بیرونی سرمایہ کار اور کاروباری دنیا نے سکھ کا سانس لیا ہے چوہدری شیر علی نے کہا ہے کہ وزیر اعظم میاں نواز شریف کی حب الوطنی اور سیاسی بصیرت سے پاکستان بند گلی سے نکل آیا ہے مسلم لیگ کی حکومت انشاء اللہ قیام امن سمیت ہر معا ملے میں سرخر و ہوگی اور آبرو مندانہ انداز میں آگے بڑھے گی ۔


http://www.urdutimes.com/news/12040.html
کچھی کینال منصوبہ میں 70 ارب روپے کی کرپشن کا انکشاف
اسلام آباد : سینٹ کی قائمہ کمیٹی برائے منصوبہ بندی ، ڈیویلپمنٹ اور اصلاحات میں انکشاف ہوا ہے کہ کچھی کینال منصوبہ میں 70 ارب روپے کی کرپشن کی گئی ہے کچھی کینال کرپشن پر نیب نے انکوائری شروع کر دی ہے اس حوالے سے وزیر اعظم میاں نواز شریف نے بھی سپریم کورٹ کے سینئر جج کی سربراہی میں اعلی سطح کمیٹی قائم کر دی جس میں سیکرٹری خزانہ ، سیکرٹری منصوبہ بندی و ڈیویلپمنٹ اور سیکرٹری پانی و بجلی ارکان میں شامل ہوں گے یہ کمیٹی وزیر اعظم کو 60 دن کے اندر تفصیلی رپورٹ پیش کرے گی ۔ چیئرمین کمیٹی سینیٹر سید طاہر حسین مشہدی نے کہا ہے کہ کچھی کینال کو کمائی اور لوٹ مار کا ذریعہ بنایا گیا ہے جو کہ عوام کے ساتھ ظلم عظیم ہے او ر یہ مجرمانہ فعل ناقابل معافی ہے ۔ چیئرمین واپڈا ظفر محمود نے اعتراف کیا ہے کہ کچھی کینال میں کرپشن کی وجہ منصوبہ میں تاخیر ہے اور سال 2003 میں پی سی ون کے بغیر ایکنک نے فنڈز جاری کر دیئے تھے جو کہ غیر قانونی طریقہ کار تھا ۔ سینٹ کی قائمہ کمیٹی برائے منصوبہ بندی ، ڈیویلپمنٹ اور اصلاحات کا اجلاس گزشتہ روز سینیٹر کرنل (ر) طاہر حسین مشہدی کی زیر صدارت قومی اسمبلی میں ہوا جس میں سینیٹر مفتی عبدالستار ، سینیٹر حاصل خان برنجو ، سینیٹر عثمان کاکڑ ، سینیٹر سعید الحسن مندوخیل ، سینیٹر آغا شہباز خان درانی ، سینیٹر محسن لغاری ، سینیٹر نوبزادہ سیف اللہ مگسی ، سینیٹر شیری رحمان ، سینیٹر کریم احمد خواجہ ، وفاقی وزیر منصوبہ بندی و اصلاحات احسن اقبال ، وفاقی وزیر پارلیمانی امور آفتاب شیخ کے علاوہ چیئرمین واپڈا ظفر محمود ، پروجیکٹ منیجر کچھی کینال عرفان اللہ مروت ، سیکرٹری منصوبہ بندی و ڈیویلپمنٹ نسیم یوسف کھوکھر اور دیگر اعلی حکام نے شرکت کی ہے ۔ وفاقی وزیر منصوبہ بندی و اصلاحات احسن اقبال نے سی پیک پر بریفنگ دیتے ہو ئے کہا ہے کہ سی پیک کسی صوبے کا نہیں پورے ملک کا منصوبہ ہے اور یہ منصوبہ پاکستان کے لئے گیم چینجر ثابت ہوگا ۔ انہوں نے بتایا کہ سی پیک کے ویسٹرن روٹ پر تین یونیورسٹیاں بنائی جا رہی ہیں جس سے کم ترقی یافتہ علاقوں کے لوگوں میں تعلیم کو اجاگر کرنے میں مدد ملے گی انہوں نے بتایا کہ جن منصوبوں کے فنڈز جاری نہیں ہوتے اس کی منظوری بے سود ہوتی ہے ۔ انہوں نے بتایا ہے کہ اورنج ٹرین منصوبہ سی پیک کا حصہ نہیں ہے اور یہ صوبہ پنجاب اپنے بجٹ سے تیار کر رہا ہے ۔ چیئرمین کمیٹی سینیٹر طاہر مشہدی نے کچھی کینال پر 70 ارب روپے کی کرپشن کا نوٹس لیتے ہو ئے کہا ہے کہ عوام کے ٹیکس کے پیسوں کو بے دردی سے لوٹا جا رہا ہے اور کچھی کینال کو کمائی اور لوٹ مار کا ذریعہ بنایا گیا ہے جو کہ مجرمانہ فعل ہے ۔ چیئرمین واپڈا ظفر محمود نے کمیٹی کو کچھی کینال پر بریفنگ دیتے ہوئے کہا ہے کہ کچھی کینال میں کرپشن کی اصل وجہ منصوبہ کی تکمیل میں تاخیر ہے اور اس طرح منصوبہ کا پی سی ون تیار کئے بغیر سال 2003 میں ایکنک نے فنڈز جاری کر دیئے تھے جو کہ غیر قانونی ہے ۔ انہوں نے بتایا کہ سال 2003 میں کچھی کینال منصوبہ کی لاگت 31 ارب 20 کروڑ 40 لاکھ روپے رکھی گئی تھی اسی طرح منصوبہ میں تاخیر کی وجہ سے کچھی کینال منصوبہ کی لاگت بڑھ کر دسمبر 2013 میں 59 ارب 35 کروڑ 20 لاکھ روپے ہو گئی اور جس کی منظوری 57 ارب 56 کروڑ 20 لاکھ روپے ہو سکی ہے انہوں نے مزید بتایا کہ کچھی کینال میں مزید تاخیر کی وجہ سے اس کی لاگت بڑھ کر دسمبر 2015 میں 102 ارب 7 کروڑ 80 لاکھ روپے تک پہنچ گئی ہے ۔ انہوں نے اعتراف کیا ہے کہ کچھی کینا ل میں کرپشن ایک مجرمانہ فعل ہے اور جس منصوبے کے پی سی ون تیار ہونے سے پہلے فنڈز جاری کئے جائیں گے تو اس میں شفافیت کا سوال ہی پیدا نہیں ہوتا ۔ چیئر مین واپڈا نے مزید بتایا کہ کچھی کینال میں کرپشن کی تحقیقات کے لئے نیب نے اپنا کام شروع کر دیا ہے اور وزیر اعظم میاں نواز شریف نے بھی ایک علیحدہ تحقیقاتی ٹیم تشکیل د ے دی ہے جس کی سربراہی سپریم کورٹ کے سینئر جج کر یں گے اور سیکرٹری خزانہ ، سیکرٹری منصوبہ بندی و ا صلاحات اور سیکرٹری پانی و بجلی کمیٹی ممبران میں شامل ہوں گے اور یہ اعلی سطح کی کمیٹی صرف 60 دن میں مفصل رپورٹ وزیر اعظم کو پیش کرے گی ۔ پروجیکٹ منیجر کچھی کینال عرفان اللہ مروت نے بتایا ہے کہ کچھی کینال کی تکمیل میں تاخیر کی وجہ فنڈز ہیں جو کہ اس وقت تک 53 ارب روپے جاری ہو چکے ہیں ۔ سینیٹر محسن لغاری نے بتایا ہے کہ کچھی کینال میں کرپشن کی انتہا ہے اور اس وقت تک 10 فیصد بھی کام مکمل نہیں کیا جا سکا ۔ انہوں نے کہا کہ کچھی کینال میری آبائی گھر اور حلقہ انتخابات سے گزر رہی ہے اور اس کے اندر ناقص میٹریل استعمال کیا گیا ہے جس سے صرف کمائی اور لوٹ مار کی گئی ہے ۔ چیئرمین واپڈا نے کمیٹی کو بتایا ہے کہ کچھی کینال میں 12 ٹھیکیدار کام کر رہے ہیں اور سب سے زیادہ ٹھیکہ ڈی بلوچ والوں کو دیا گیا ہے اور ان کے مطالبات میں اضافہ ہو گیا ہے جس کی وجہ سے ڈی بلوچ سے ٹھیکہ ختم کرنے کی تیاری کی جا رہی ہے اس پر سینیٹر سیف اللہ مگسی نے کہا ہے کہ اب تک ڈی بلوچ لوٹ مار کی ہے اور اب کوئی نیا ٹھیکیدار کچھی کینال منصوبہ میں کرپشن اور لوٹ مار کرے گا ۔ چیئرمین کمیٹی سید طاہر مشہدی نے کہا ہے کہ 31 ارب روپے کے منصوبے کو 102 ارب روپے تک پہنچانے والوں کو سخت سزا دینی چاہئے اور قانون کے کٹہرے میں کھڑا کیا جائے ۔ عوامی ٹیکس کا پیسہ کرپشن کی نذر کیا جا رہا ہے انہوں نے بتایا کہ پاکستان پر ایک منصوبہ میں 70 ارب روپے کا کرپشن کیا جا ئے تو ملک کا اللہ والی ہے ۔ وفاقی وزیر برائے پارلیمانی امور آفتاب شیخ نے کمیٹی کو بریفنگ دیتے ہوئے کہا ہے کہ کمیونٹی ڈیویلپمنٹ سکیم کے تحت 20 ارب روپے ممبر قومی اسمبلی کو جاری نہیں کئے گئے جبکہ پاکستان کے تمام ڈی سی اوز کے ذریعے عوامی کام کئے گئے ہیں ۔ سینیٹر محسن لغاری نے سخت تنقید کرتے ہوئے کہا ہے کہ پاکستان کے 20 ارب روپے ایم این ایز میں تقسیم کئے گئے ہیں جو کہ غیر قانونی ہے چیئرمین کمیٹی نے بھی اظہار برہمی کرتے ہوئے کہا ہے کہ اگر ترقیاتی کاموں کے لئے رقم ایم این ایز کو دی جاتی ہے تو سینیٹرز کو کیوں نہیں دی جاتی اور اس حوالے سے تحفظات دور کئے جائیں ۔ کمیٹی نے سفارش کی ہے کہ کچھی کینال میں کرپشن اور کمیونٹی ڈیویلپمنٹ سکیم کی مد میں ایم این ایز کو جاری کردہ فنڈ کی تفصیلات دی جائیں اور کمیٹی کے تحفظات دور کئے جائیں ۔


http://www.urdutimes.com/news/12003.html
اٹک جیل میں قید 3 مجرموں کی خودکشی کی کوشش
اٹک: ڈسٹرکٹ جیل اٹک میں قید 3 قیدیوں نے اپنے مطالبات تسلیم نہ ہونے پر خودکشی کی کوشش کی ہے۔ تفصیلا ت کے مطابق اٹک کی ڈسٹرکٹ جیل میں قید 3 خطرناک مجرموں نے جیل انتظامیہ سے کچھ مطالبات کئے تھے، جسے تسلیم نہیں کیا گیا، جس پر تینوں نے بلیڈ اور بلب کے شیشے سے اپنی رگیں کاٹ ڈالیں۔ تینوں کو ڈسٹرکٹ ہیڈ کوارٹر اسپتال منتقل کردیا گیا جہاں ان کا علاج جاری ہے۔سپرینٹیڈنٹ ڈسٹرکٹ جیل اٹک کے مراسلے پر ماڈل پولیس اسٹیشن اٹک سٹی نے تینوں قیدیوں کے خلاف اقدام خود کشی کا مقدمہ درج کر کے تفتیش شروع کر دی ہے۔


http://www.urdutimes.com/news/11998.html
بہاولپور میں کارروائی ، کالعدم تنظیم کے 5 دہشتگرد ہلاک
بہاول پور: کاؤنٹرٹیررازم ڈیپارٹمنٹ نے سمہ سٹہ کے علاقے میں مقابلے کے دوران کالعدم تنظیم کے 5 دہشت گردوں کو ہلاک کرنے کا دعویٰ کیا ہے۔سی ٹی ڈی حکام کے مطابق بہاولپور میں سمہ سٹہ کے جنگل میں دہشت گردوں کی موجودگی کی اطلاع پر کارروائی گئی تو علاقے میں چھپے دہشت گردوں نے اہلکاروں پر فائرنگ کردی جس کے بعد اہلکاروں کی جوابی کارروائی کے نتیجے میں 5 دہشت گرد ہلا ک ہوگئے۔کاؤنٹر ٹیررازم ڈیپارٹمنٹ کے مطابق ہلاک دہشت گردوں کا تعلق کالعدم تنظیم سے تھا جو جرائم کی سنگین وارداتوں میں ملوث تھے جب کہ ان کے قبضے سے دستی بم اوردھماکاخیزمواد بھی برآمد کرلیا گیا ہے۔ سی ٹی ڈی حکام کا کہنا ہے کہ ہلاک ہونے والے دہشت گردوں کی لاشوں تحویل میں لے کر ضابطے کی کارروائی کے لیے قریبی اسپتال منتقل کردی گئی ہیں جب کہ علاقے میں دہشت گردوں کے مزید ساتھیوں کے شبے میں سرچ آپریشن بھی کیا جارہا ہے۔


http://www.urdutimes.com/news/11980.html
قصور :طالب علم کے قتل کا مرکزی ملزم قاری خالد گرفتار
قصور: قصور کے علاقہ الہٰ آباد میں 8 سالہ طالب علم کے قتل کے مرکزی ملزم قاری خالد کو گرفتار کر لیا گیا۔بچے کی لاش معلم کے ٹرنک سے برآمد ہوئی تھی۔ تفصیلا ت کے مطا بق قصور کے نواحی علاقے آلہٰ آباد میں پولیس نے کارروائی کرکے مدرسے کے طالب علم عمر کے قتل کے مرکزی ملزم قاری خالد کو گرفتار کرلیا ہے۔ 8 سالہ عمر ہفتے کی شب اچانک غائب ہو گیا تھا ،تلاش کے بعد اس کی لاش مدرسے کے معلم قاری خالد کے ٹرنک سے برآمد ہوئی تاہم وہ فرار ہونے میں کامیاب ہوگیا ،پولیس نے مزید تفتیش کے لیے مہتمم حافظ طاہر فاروقی کو حراست میں لے لیا ہے۔


http://www.urdutimes.com/news/11975.html
ساہیوال سینٹرل جیل میں قتل کے مجرم کو پھانسی
ساہیوال: ساہیوال میں قتل کے مجرم کوپھانسی دیدی گئی۔قتل کے مجرم گوہر کو سینٹرل جیل ساہیوال میں پھانسی دی گئی۔مجرم گوہرنے1998 میں ڈکیتی مزاحمت پر ایک شخص کو قتل کیا تھا۔ اس سے قبل گزشتہ روز مجرم کی اس کے اہل خانہ سے آخری ملاقات کرائی گئی۔


http://www.urdutimes.com/news/11972.html
نواز شریف کو سیاست پر اعتبار نہیں ہے ، خورشید شاہ
اسلام آباد: قومی اسمبلی میں قائد حزب اختلاف سید خورشید شاہ نے کہا ہے کہ نواز شریف کو سیاست پر اعتبار نہیں ہے۔ وہ سامان رکھے بغیر ہی اس کی بکنگ کرالیتے ہیں۔ بلدیاتی انتخابات میں 50 فیصد ووٹ آزاد امیدواروں کو پڑنے کا مطلب یہ ہے کہ عوام کو سیاسی جماعتوں پر اعتماد نہیں۔ نجی ٹی وی کو دیئے گئے انٹرویو میں سید خورشید شاہ نے کہا کہ نواز شریف کو سیاست پر اعتبار نہیں ہے نواز شریف سامان رکھے بغیر ہی اس کی بکنگ کرالیتے ہیں انہوں نے کہا کہ نیب میں ترامیم ہونی چاہیں۔ میں ترامیم کے حق میں ہوں الیکشن کمیشن کو بھی مضبوط بنایا جائے۔ انہوں نے کہا کہ میں نہیں جانتا کہ کونسی غلط ہوئی ہے کہ پنجاب میں پیپلزپارٹی کم نظر آرہی ہے بلدیاتی انتخابات میں کسی جماعت کو واضح اکثریت نہیں ملی پچاس فیصد ووٹ آزاد امیدواروں کو پڑے ہیں لوگوں کا سیاسی جماعتوں پر اعتماد نظر نہیں آتا بلدیاتی انتخابات میں نصف ووٹ آزاد امیدواروں کو پڑنے کا مطلب یہی ہے کہ لوگوں کا سیاسی جماعتوں پر اعتماد نہیں ہے اور وہ پارٹیوں سے نالاں ہیں انہوں نے کہا کہ جھوٹ بولنے والا سیاستدان نہیں ہوتا آمروں نے ریاست کے اسٹرکچر کو توڑا ہے اور پورے نظام کو تباہ کردیا ہے ایک سوال پر کہا کہ مصطفی کمال متحدہ قومی وومنٹ کو بڑا نقصان نہیں پہنچاسکیں گے۔


http://www.urdutimes.com/news/11962.html
بلاول بھٹو سے کے پی کے کے سینیٹرز کے وفد کی ملاقات
اسلام آباد: پیپلزپارٹی کے چیئرمین بلاول بھٹو زرداری سے کے پی کے کے سینیٹرز پر مشتمل وفد نے ملاقات کی۔ میڈیا رپورٹ کے مطابق گزشتہ روز اسلام آباد میں بلاول بھٹو زرداری سے کے پی کے کے سینیٹرز کے وفد نے ملاقات کی۔ ملاقات میں رہنماؤں نے ملکی و غیر ملکی سیاسی صورتحال‘ پارٹی امور سمیت دیگر معاملات پر تبادلہ خیال کیا گیا ۔ سینیٹروں کے وفد میں سینیٹر خانزادہ خان ‘ فرحت اﷲ بابر ‘ روبینہ خالد ‘ احمد حسن اور سیف اﷲ بنگش شامل تھے۔


http://www.urdutimes.com/news/11959.html
مظفرآباد: گینگ ریپ کے بعد لڑکی کے قتل کی کوشش
مظفرآباد: آزاد جموں و کشمیر کے دارالحکومت مظفرآباد میں 18 سالہ لڑکی کو اغوا اور گینگ ریپ کے بعد زہر دے کر قتل کرنے کی کوشش کی گئی۔ ایس ایچ او سٹی تھانہ پرویز حمید کے مطابق 6 ملزمان نے لڑکی کو اغوا کیا اور روانی کے قریب ویران مقام پر گاڑی میں گینگ ریپ کا نشانہ بنایا اور بعد ازاں زہر دے کر جان سے مارنے کی کوشش کی۔ ایس ایچ او کے مطابق زہر دینے کے بعد ملزمان لڑکی کو مردہ سمجھ کر فرار ہوگئے۔ متا ثرہ لڑکی کو بے ہوشی کی حالت میں کمبائنڈ ملٹری ہسپتال(سی ایم ایچ) مظفرآباد داخل کروایا گیا، جہاں ہوش میں آنے کے بعد لڑکی نے پولیس کو اپنا بیان ریکارڈ کروایا۔ لڑکی کے بیان کی روشنی میں پولیس نے گینگ ریپ کے 5 ملزمان کو گرفتار کر لیا، جبکہ ایک فرار ملزم کی تلاش جاری ہے۔ بعدازاں ملزمان کے خلاف زنا بالجبر، اقدام قتل اور زہر خوانی کا مقدمہ درج کر کے 23 مارچ تک ان کا ریمانڈ لے لیا گیا۔ گذشتہ برس فروری میں بھی آزاد کشمیر میں ایک خاتون کو مبینہ طور پر پولیس اہلکاروں نے چار روز تک ریپ کا نشانہ بنایا تھا۔


http://www.urdutimes.com/news/11950.html
آپریشن ضرب عضب کا دائر کار بڑھانیکی ضرورت ہے، آرمی چیف
راولپنڈی : آرمی چیف جنرل راحیل شریف نے کہا ہے کہ آپریشن ضرب عضب کا دائر ہ کار مزید بڑھانے کی ضرورت ہے ، فاٹا آپریشن اپنے اختتام کی جانب جا ر ہا ہے، بعد کے امور پر توجہ دینے کی ضرورت ہے ، طویل استحکام کے لئے اپنی کامیابیوں کو ٹھوس بنانا ہوگا ۔ آئی ایس پی آر کے مطابق پیر کے روز آرمی چیف کی زیر صدارت کور کمانڈر کانفرنس ہوئی جس میں اندرو نی و بیرونی سکیورٹی صورتحال پاک فوج کی آپریشنل تیاریوں اور دہشتگردی کیخلاف جنگ کے امور پر غور کیا گیا کانفرنس میں آپریشن ضرب عضب کی کامیابیوں پر اطمینان کا اظہار کیا گیا آرمی چیف نے اس موقع پر کہا کہ آپریشن ضرب عضب کا دائرہ کار مزید بڑھانے کی ضرورت ہے اور سرحد سے دہشتگردوں کی آمدورفت روکنے کیلئے مزید اقدامات کی ضرورت ہے فاٹا آپریشن کے اختتام کی جانب جار ہے ہیں اب ہمیں آگے کا سوچنا ہے اب آپریشن کے بعد کے امور پر توجہ دینے کی ضرورت ہے ہمیں ملک بھر میں انٹیلی جنس بنیادوں پر آپریشن کو بڑھانا ہوگا اور طویل استحکام کیلئے اپنی کامیابیوں کو ٹھوس بنانا ہوگا کانفرنس میں فاٹا کے متاثرین کی جلد بحالی پر بھی زور دیا گیا ۔


http://www.urdutimes.com/news/11942.html
لیاری گینگ وار کے پانچ ملزمان جسمانی ریمانڈ پر پولیس کے حوالے
راولپنڈی: انسداد دہشتگردی کی خصوصی عدالت کے جج نے لیاری گینگ وار کے گرفتار پانچ ملزمان کو دس روزہ جسمانی ریمانڈ پر پولیس کے حوالے کر دیا ہے ۔ گزشتہ روز سماعت کے موقع پر پولیس تھانہ پنجراں اٹک میں لیاری گینگ وار کے پانچ ملزمان نور زمان ، غلام حسین، صفدر حسین ، امیر خان وغیرہ کو عدالت میں پیش کیا اور بتایا کہ ملزمان کا تعلق لیاری گینگ وار سے ہے ان کے قبضے سے بھاری تعداد میں اسلحہ گاڑیاں سونا اور کیش برآمد کیا گیا ہے ملزمان کو تفتیش کیلئے پندرہ روزہ جسمانی ر یما نڈ پر دینے کی استدعا کی گئی فاضل عدالت نے درخواست کو منظور کرتے ہوئے ملزمان کو دس روزہ جسمانی ریمانڈ پر پولیس کے حوالے کر دیا۔


http://www.urdutimes.com/news/11901.html
بلوچوں کو غیر مہذب کہنے کے خلاف تحقیقات
لاہور:حکومت پنجاب نے بارہویں جماعت کی سوشیالوجی کی نصابی کتاب میں نامناسب مواد کی اشاعت کے خلاف، پبلشر کی جانب سے عوام سے معافی مانگے جانے کے باوجود، تحقیقات کا حکم دے دیا۔ عبد الحمید ٹاگا اور عبد العزیز ٹاگا کی لکھی ہوئی کتاب سوشیالوجی آف پاکستان کے حوالے سے اس وقت تنازع پیدا ہوا، جب کتاب میں بلوچ عوام کے حوالے سے متنازع بات سوشل میڈیا پر سامنے آئی۔ کتاب میں بلوچ عوام کے خلاف توہین آمیز زبان استعمال کرتے ہوئے انہیں غیر مہذب کہا گیا تھا، جو صحرا میں رہتے ہیں اور قافلے لوٹتے ہیں۔ وزیراعلی ہاؤس سے جاری بیان کے مطابق پنجاب کے وزیراعلی شہباز شریف نے کتاب میں نامناسب مواد کے چھاپے جانے اور اب تک اس غلطی پر توجہ نہ دینے کے حوالے سے دو رکنی تحقیقاتی کمیٹی تشکیل دے دی۔ انہوں نے کمیٹی کو اس سنگین غلطی کے ذمہ داروں کا تعین کرنے کی بھی ہدایت کی۔ دو رکنی کمیٹی میں وزیراعلی کی انسپیکشن ٹیم کے چیئرمین عرفان علی اور تعلیمی شعبے سے وابستہ ڈاکٹر ظفر اقبال قریشی شامل ہیں، کمیٹی تین دنوں میں وزیراعلی کو رپورٹ پیش کرے گی۔ تحقیقاتی کمیٹی نجی مصنفین اور پبلشرز کی جانب سے شائع ہونے والے مواد کے معیار کی جانچ کے طریقہ کار کا بھی جائزہ لے گی۔دوسری جانب کتاب کے پبلشر نے بلوچ عوام کے حوالے سے نامناسب مواد کی اشاعت پر اردو اخبار کے ذریعے عوام سے معافی مانگی ہے۔ اپنے معافی نامے میں پبلشنگ ہاس نے دعوی کیا کہ بلوچوں کے حوالے سے نامناسب مواد کی وجہ فارسی زبان کی ڈکشنری بنی، لیکن جیسے ہی یہ معاملہ ان کے نوٹس میں آیا انہوں نے مارکیٹ سے کتاب کا تمام اسٹاک اٹھا لیا اور اس میں ترمیم کے بعد نیا ایڈیشن جاری کردیا۔ معافی نامے میں مزید کہا گیا تھا کہ ہم دل کی گہرائیوں سے بلوچ عوام کی عزت کرتے ہیں، بلوچ بہادر اور بافخر قوم ہے، جس نے قیام پاکستان میں اہم کردار ادا کیا۔واضح رہے کہ بارہویں جماعت کی نصابی کتاب میں اس سنگین غلطی کا معاملہ سینیٹ کے اجلاس میں بھی اٹھایا گیا تھا اور چیئرمین سینیٹ رضا ربانی نے کہا تھا کہ وہ یہ معاملہ وزیراعلی پنجاب کے سامنے اٹھائیں گے ۔


http://www.urdutimes.com/news/11900.html
ایم کیو ایم رہنما رضا ہارون دبئی سے کراچی پہنچ گئے
کراچی: .متحدہ قومی موومنٹ کے رہنما اور سابق صوبائی وزیررضا ہارون نجی ایئرلائن کی پرواز سے آج صبح دبئی سے کراچی پہنچ گئے۔کراچی ایئرپورٹ پر میڈیا سے مختصر گفتگو کرتے ہوئے رضا ہارون نے کہا کہ ابھی مستقبل کے لائحہ عمل کے حوالے سے کچھ نہیں کہہ سکتا، کوئی بات ہوگی تو میڈیا کو آگاہ کروں گا۔رضا ہارون کے استقبال کیلئے ایئرپورٹ پر کوئی پروٹوکول دکھائی نہیں دیا، رضا ہارون متحدہ قومی موومنٹ کے صوبائی وزیر بھی رہے۔رضا ہارون بھی ایم کیو ایم کے ان رہنماوں میں شامل ہیں جو کافی عرصے سے منظر عام سے غائب ہیں ۔رضا ہارون کا شمار ایم کیوا یم کے سینئر رہنماوں میں شمار کیا جاتاہے ، انہوں نے 1987 میں ایم کیو ایم سے وابستہ ہوئے ، وہ رابطہ کمیٹی میں شامل رہے۔کراچی میں آپریشن شروع ہونے کے بعد وہ 1994 میں لندن چلے گئے اور پھر 2007 میں واپس آئے ۔ 2008 میں عام انتخابات میں صوبائی اسمبلی کا انتخاب جیت کر وزیر انفارمیشن ٹیکنالوجی بنے ۔مختلف معاملات پر پارٹی ردعمل اور ایم کیو ایم کا موقف دینے کیلیے رضا ہارون رابطہ کمیٹی کی پریس کانفرنسز میں پیش پیش رہے ۔ مئی 2013 میں نائن زیر و اجتماع کے دوران متحدہ کے قائد جن رہنماوں پر برہم ہوئے ان میں رضا ہارون میں بھی شامل تھے۔اس واقعہ کے بعد رضا ہارون کچھ عرصے منظر عام سے دور رہنے کے بعد غائب رہنے کے بعد پھر سامنے آئے تاہم تھوڑے ہی عرصے میں وہ دوبارہ منظر عام سے ہٹ گئے اور ان کی ایم کیو ایم سے ناراضی کی قیاس آرائیاں کی جانے لگیں ۔


http://www.urdutimes.com/news/11880.html
لاہور میں گیس سلنڈر پھٹنے سے 4 افراد زخمی
لاہور: لاہور میں گیس کا سلنڈر پھٹ جانے کے باعث چار افراد زخمی ہو گئے۔ زخمیوں کو اسپتال میں طبی امداد کے بعد فارغ کر دیا گیا۔ لاہور کی نشاط کالونی میں اچانک گیس کا سلنڈر پھٹ گیا جس کے باعث دھماکا ہوا اور آّگ لگ گئی۔ واقعے میں دو خواتین سمیت چار افراد شدید زخمی ہو گئے۔ زخمیوں کو فوری طبی امداد کیلئے اسپتال منتقل کردیا گیا۔ زخمی ہونیوالے افراد میں بائیس سالہ صادق، پچیس سالہ پیٹرز ، تیئس سالہ کرن اور بیس سالہ انعم شامل ہیں۔ حادثے کے متاثرہ افراد کو زیادہ زخم نہیں آّئے اور طبی امداد کے بعد انہیں اسپتال سے ڈسچارج کر دیا گیا ہے۔


http://www.urdutimes.com/news/11872.html
اٹک سے لیاری گینگ وار کے پانچ مطلوب ملزمان گرفتار
اٹک : اٹک کے علاقے ڈھوک کسان میں پولیس نے کارروائی کر کے لیاری گینگ وار کے پانچ مطلوب ملزمان کو گرفتار کر لیا گرفتار ملزمان کے قبضے سے بھاری مقدار میں اسلحہ اور مسروقہ سامان بھی برآمد کر لیا۔ تفصیلات کے مطابق اتوار کے روز اٹک کے علاقے ڈھوک کسان میں لیاری گینگ وار کے ملزمان کی موجودگی کی خفیہ اطلاع ملنے پر اٹک پولیس نے آر پی او فخر سلطان کی سربراہی میں آپریشن کر کے لیاری گینگ وار کے پانچ مطلوب ملزمان کو گرفتار کر لیا آر پی او فخر سلطان کے مطابق گرفتار ملزمان کی شناخت نور زمان، حمید خان، صفدر حسین، عنصر حسین اور غلام حسین کے ناموں سے ہوئی ہے جن کے قبضے سے 22 مختلف اقسام کے ہتھیار سمیت ہزاروں گولیاں، 4 تولے سونا، تین کروڑ روپے کی نقدی اور پرائز بانڈز بھی برآمد کر کے اپنے قبضے میں لے لیے ہیں تمام ملزمان کو نامعلوم مقام پر منتقل کر کے تفتیش شروع کر دی ہے۔ انتہائی مطلوب ملزم نور زمان کا بیٹا طارق عزیز کراچی میں رینجرز سے مقابلے میں مارا جا چکا ہے جبکہ اس کے دو بیٹے مفرور ہیں۔


http://www.urdutimes.com/news/11867.html
عطائی ڈاکٹر کی 11 سالہ بچی کیساتھ مبینہ زیادتی
لاہور: لاہور کے نواحی علاقے رائے ونڈ میں عطائی ڈاکٹر نے 11 سال کی بچی کے ساتھ مبینہ طور پر زیادتی کی اور فرار ہو گیا۔ پولیس نے ملزم کی تلاش شروع کر دی۔ پولیس کے مطابق مانگا روڈ پر پر ہڈی جوڑ کا کام کرنے والے عطائی ڈاکٹر نے چوتھی جماعت کی طالبہ کو جان سے مارنے کی دھمکی دے کر زیادتی کانشانہ بنایا۔ بچی کی حالت خراب ہونے پر اسے مقامی ہسپتال لے جایا گیا جہاں اس سے زیادتی کی تصدیق ہوئی۔ پولیس نے واقعے کا مقدمہ درج کر کے مفرور ملزم کی تلاش شروع کر دی ہے۔


http://www.urdutimes.com/news/11864.html
گلشن اقبال میں رینجرز کی دو چوکیوں پر دستی بم سے حملہ
کراچی: کراچی کے علاقے گلشن اقبال میں دو مختلف مقامات پر دہشت گردوں نے تین منٹ کے وقفے سے رینجرز کی چوکیوں پر دستی بم حملے کئے ، خوش قسمتی سیکوئی جانی نقصان نہیں ہوا۔ شہر قائد کے علاقے گلشن اقبال میں دو مقامات پر دہشت گردوں نے رینجرز کی چوکیوں پر دستی بم حملے کئے تاہم کوئی جانی نقصان نہیں ہوا۔ دستی بم حملوں کے دھماکوں کی آواز دور دور تک سنائی دی جس سے خوف و ہراس پھیل گیا۔ موٹر سائیکل سوار دو دہشت گردوں نے گلشن چورنگی کے قریب قائم رینجرز کی چوکی پر دستی بم پھینکا اور فرار ہوگئے۔ تین منٹ کے وقفے کے بعد عیسیٰ نگری کے قریب رینجرز کی چوکی پر دستی بم حملہ کیا گیا۔ ان واقعات کے بعد پولیس اور رینجرز کی بھاری نفری موقع پر پہنچ گئی۔ ایس پی گلشن اقبال فہد کا کہنا ہے کہ رینجرز کی دونوں چوکیوں پر دھماکوں میں تین سے چار منٹ کا فرق ہے۔ دو موٹر سائیکل سوار ملزمان نے دستی بم پھینک کر فرار ہوگئے۔ علاقے میں رینجرز موبائل پر حملے کا خدشہ تھا۔ جائے وقوعہ سے شواہد جمع کئے جا رہے ہیں۔


http://www.urdutimes.com/news/11861.html
پولیس مقابلے میں القاعدہ برصغیرکے2مطلوب دہشتگردہلاک
کراچی: کراچی کے علاقے قائد آباد میں محکمہ انسداد دہشت گردی کے اہلکاروں کے ساتھ مقابلے میں القاعدہ بر صغیر کے 2 دہشت گرد ہلاک ہو گئے۔سی ٹی ڈی حکام کا کہنا ہے کہ حساس ادارے کی رپورٹ پر قائد آباد میں کارروائی کی گئی جس کے دوران دہشت گردوں نے فائرنگ کر دی۔ دہشت گردوں کی فائرنگ پر مزید نفری طلب کر کے علاقے کی ناکہ بندی کی گئی۔اسی دوران فائرنگ کے تبادلے میں دونوں دہشت گرد زخمی ہو گئے۔ دونوں دہشت گرد اسپتال منتقل کرتے ہوئے راستے میں دم توڑ گئے۔ ہلاک دہشت گردوں کی شناخت ارشد اور عمیر کے نام سے ہوئی ہے۔سی ٹی ڈی کے مطابق دہشت گرد ارشد کے سر کی قیمت 50 لاکھ روپے جبکہ عمیر کے سر کی قیمت 5 لاکھ روپے مقرر تھی۔ دونوں دہشت گردوں کا تعلق القاعدہ بر صغیر سے تھا۔ دہشت گردوں کے قبضے سے دستی بم اور دھماکہ خیز مواد برآمد کر لیا گیا۔ ہلاک دونوں دہشت گرد ٹارگٹ کلنگ ، بھتہ خوری سمیت دیگر سنگین جرائم میں ملوث تھے۔ ادھر کورنگی زمان ٹاؤن میں پولیس مقابلے کے دوران ایک ملزم زخمی حالت میں گرفتار کرلیا گیا ، ملزم کے قبضے سے اسلحہ بھی برآمد کرلیا گیا۔ لیاقت آباد میں چونا ڈپو کے قریب قانون نافذ کرنے والے ادارے نے کارروائی کی ہے جس کے دوران 3 مشتبہ افراد کو حراست لے لیا گیا۔


http://www.urdutimes.com/news/11858.html
ننکانہ صاحب میں پولیس مقابلہ، 5دہشتگرد ہلاک ،3 فرار
ننکانہ صاحب: پنجاب میں پولیس کے محکمہ انسداد دہشت گردی (سی ٹی ڈی) نے ضلع ننکانہ صاحب میں پانچ مشتبہ دہشت گردوں کو ہلاک کرنے کا دعوی کیا ہے۔ پولیس حکام کے مطابق ہفتہ کی رات ننکانہ صاحب کے علاقے شاہ کوٹ کے قریب سی ٹی ڈی نے خفیہ اطلاع پر چھاپہ مارا۔ اس موقع پر مشتبہ دہشت گردوں نے فائرنگ شروع کر دی۔جوابی کارروائی میں پانچ مشتبہ دہشت گرد ہلاک جبکہ ان کے تین ساتھی اندھیرے کا فائدہ اٹھاتے ہوئے فرار ہوگئے۔پولیس کے مطابق ہلاک ’دہشت گردوں‘ کا تعلق ایک کالعدم تنظیم سے ہے۔ لاشوں کو پوسٹ مارٹم کے لئے ہسپتال منتقل کردیا۔پولیس نے ہلاک دہشت گردوں سے بڑی تعداد میں اسلحہ برآمد کرنے کا دعوی بھی کیا۔


http://www.urdutimes.com/news/11843.html
شہباز تاثیر آپریشن کے ذریعے بازیاب نہیں ہوئے ، رپورٹ میں انکشاف
اسلام آباد: شہباز تاثیر کو کسی آپریشن کے ذریعے بازیاب نہیں کرایا گیا، اغوا کاروں نے خود چھوڑا ہے یہ کہنا قبل از وقت ہے کہ رہائی کے لیے تاوان دیا گیا یا نہیں۔ تحقیقاتی کمیٹی نے وفاقی وزیر داخلہ کو رپورٹ پیش کر دی ۔سابق گورنر پنجاب سلمان تاثیر کے بیٹے شہباز تاثیر بلوچستان کے علاقے کچلاک سے 8 مارچ کو ملے، کریڈٹ لے لیا بعض اداروں نے وفاقی وزیر داخلہ نے سینیٹ میں اعلان بھی کر دیاکچھ حقائق سامنے آئے تو معاملہ مشکوک لگنے لگا اصل حقیقت جاننے کے لیے وفاقی وزیر داخلہ نے اعلی سطح کی کمیٹی بنا دی اور کمیٹی نے سارا بھانڈا پھوڑ دیا ہے ۔کمیٹی کی رپورٹ کے مطابق شہبازتاثیر کو کسی آپریشن کے ذریعے بازیاب نہیں کرایا گیا، حقائق اور شواہد سے پتہ چلتا ہے کہ شہبازتاثیر کو اغوا کاروں نے خود چھوڑا ہے۔ یہ کہنا قبل از وقت ہے کہ شہباز تاثیر کو ویسے ہی چھوڑ دیا گیا یا کوئی تاوان وصول کیا گیا ہے ، رپورٹ میں کہا گیا ہے کہ کسی کو یہ حق نہیں پہنچتا کہ وہ اس واقعہ کو اپنی کارکردگی سے منسوب کرے۔کمیٹی نے اپنی رپورٹ میں سفارش بھی کی ہے کہ وہ مفت میں یہ کریڈٹ لینے والے افسران کی سخت تنبیہہ بھی کرے۔


http://www.urdutimes.com/news/11841.html
اورکزئی ایجنسی،کوئلے کی کان بیٹھ جانے سے 7 مزدور جاں بحق
ہنگو: اورکزئی ایجنسی کے علاقے ڈولی میں کوئلے کی کان بیٹھ جانے سے 7 مزدور جاں بحق ہوگئے‘ 10 کو نکال لیا گیا جبکہ 48 کو نکالنے کا کام جاری ہے صوبائی وزیر صحت شوکت یوسفزئی نے وفاقی اور صوبائی حکومتوں سے ہنگامی اقدامات کی اپیل کی ہے۔ ہفتہ کے روز شدید بارش کے باعث لوئر اوکرزئی کے علاقے میں کوئلے کی کان میں دھماکہ ہوا اور کان بیٹھ گئی جس میں متعدد مزدور پھنس گئے کان دبنے کے بعد امدادی ٹیموں نے موقع پر امدادی کارروائیاں شروع کیں اور سات لاشیں اور دس زخمیوں کو نکال کر کوہاٹ کے ہسپتال منتقل کردیا ہے۔ صوبائی وزیر صحت شوکت یوسفزئی نے میڈیا کو بتایا کہ کوئلے کی کان دھماکے اور بارش کے باعث بیٹھ گئی ہے۔ کان میں 65 مزدور کام کر رہے تھے اس علاقے میں مناسب بندوبست نہ ہونے کے باعث امدادی کاموں میں مشکلات کا سامنا ہے انہوں نے کہا کہ کان سے 7 لاشیں اور دس زخمیوں کو نکال لیا گیا ہے جاں بحق ہونے والے مزدوروں کا تعلق شانگلہ سے ہے انہوں نے کہا کہ وفاقی اور صوبائی حکومتیں امدادی کارروائیوں کیلئے ہنگامی اقدامات کریں تاکہ لوگوں کو نکالا جاسکے۔


http://www.urdutimes.com/news/11834.html
پاکستان سستی ترین نیوکلیئر بجلی پیداوار بڑھانے میں کامیاب
اسلام آباد : پاکستان سستی ترین نیوکلیئر بجلی پیداوار بڑھانے میں کامیاب ہوگیا۔ چشمہ فور نیوکلیئر بجلی گھر سے 680 میگا واٹ بجلی پیدا ہونا شر وع ہو جا ئے گی۔ میڈیا رپورٹ کے مطابق چشمہ نیوکلیئر تھری اور فور بجلی گھر کا کام 80 فیصد مکمل ہوچکا ہے۔ صرف چشمہ فور نیوکلیئر بجلی گھر سے 680 میگاواٹ بجلی کی پیداوار شروع ہو جا ئے گی۔ رپورٹ میں یہ بھی کہا گیا ہے کہ 680 میگاواٹ بجلی گریڈ سٹیشن میں داخل ہونے کے بعد ملک کے توانائی بحران میں کمی آ ئے گی۔


http://www.urdutimes.com/news/11831.html
شہباز شریف تحفظِ نسواں بل میں ترامیم پر تیار ہیں، فضل الرحمن
لاہور : جمعیت علمائے اسلام ف کے سربراہ مولانا فضل الرحمن کاکہناہے کہ وزیراعلی پنجاب شہباز شریف نے ان سے فون پر رابطہ کیا ہے۔ وزیراعلی کہتے ہیں کہ وہ تحفظِ نسواں بل میں ترامیم پر تیار ہیں،لیکن انہیں بتا دیاہے کہ بات اب ترمیم سے آگے بڑھ چکی ہے۔مولانافضل الرحمن لاہورمیں جمعیت علمائے اسلام ف کی جنرل کونسل کے3روزہ اجلاس میں شرکت سے پہلے میڈیا سے گفتگوکررہے تھے، انہوں نے کہاکہ تحفظِ نسواں بل قرآن و سنت کے منافی ہے، اس قانون کو پنجاب اسمبلی سے راتوں رات منظور کرایا گیا۔ نیب کے حوالے سے مولانا فضل الرحمن کاکہناتھاکہ جس ادارے کی کارکردگی کے بارے میں وزیراعظم بھی کہہ دیں اسے سنجیدگی سے دیکھنا چاہئے،مصطفی کمال کی آمد اورکراچی کی سیاست کے حوالے سے سوال پر انہوں نے کہاکہ وہ کراچی کی سیاست پر تبصرہ نہیں کرنا چاہتے۔


http://www.urdutimes.com/news/11784.html
بلوچستان اور خیبرپختونخوا میں طوفانی بارش، 13 افراد ہلاک
کوئٹہ: بارشوں نے بلوچستان میں تباہی مچا دی ، پشین اور شیرانی میں چھتیں گرنے سے بچوں اور خواتین سمیت تیرہ افراد جاں بحق ہو گئے، نوشکی میں سیلابی ریلا آٹھ گھر بہا کر لے گیا، ٹانک میں چھت گرنے سے بچہ اور کروڑ لعل عیسن میں دو خواتین دم توڑ گئیں۔ آسمان سے برستا پانی قہر بن گیا، مسلسل طوفانی بارش نے بلوچستان میں زندگی مفلوج کر دی، شیرانی کے علاقے شنا پونگا میں مکان کی چھت گرنے سے ماں تین بیٹیوں اور بیٹے سمیت جاں بحق ہو گئی، لورالائی میں پرائمری سکول کی چھت گرنے سے چار بچیاں زخمی ہو گئیں۔ نوشکی کے علاقے سید پالیزئی میں ریلا آٹھ گھروں کو بہا لے گیا، پنچپائی میں دس فٹ سے زیادہ ریلوے ٹریک بھی پانی میں بہہ گیا، کوئٹہ، چمن، ڑوب، پشین کے علاقے کلی عاجیزئی سیداں میں بھی مکان کی چھت گر گئی، ملبے تلے دب کر پانچ افراد جاں بحق اور تین زخمی ہو گئے۔ سبی، نصیر آباد، قلعہ عبداللہ، خضدار، جھل مگسی اور دیگر علاقے بھی شدید بارش کی لپیٹ میں ہیں، سڑکیں بند ہونے سے کئی علاقوں کا زمینی رابطہ منقطع ہے، لوگ بھی گھروں میں محصور ہو کر رہ گئے ہیں۔ ادھر خیبر پختونخوا میں بھی بادل وقفے وقفے سے برس رہے ہیں، ٹانک کے گاؤں ورو میں مکان گرنے سے بچہ جاں بحق اور پانچ افراد زخمی ہو گئے۔ پنجاب میں لیہ کی تحصیل کروڑ لعل عیسن میں بھی مکان کی چھت گرنے سے دو خواتین دم توڑ گئیں۔ راولپنڈی، اسلام آباد، لاہور، گوجرانوالہ، فیصل آباد، ملتان اور دیگر علاقوں میں بھی برستے بادلوں نیجل تھل ایک کر دیا، لاہور میں ڑالہ باری بھی ہوئی، اندرون سندھ سکھر اور لاڑکانہ سمیت کئی علاقوں میں بھی بارش ہوئی۔ محکمہ موسمیات نے اگلے چوبیس گھنٹوں کے دوران کراچی بھی رم جھم کی پیش گوئی کی ہے۔


http://www.urdutimes.com/news/11783.html
فیصل آباد:ہوائی فائرنگ سے پانچ بہنوں کا اکلوتا بھائی ہلاک
فیصل آباد: فیصل آباد میں شادی کی خوشی میں ہونے والی ہوائی فائرنگ کی زد میں آ کر ایک نوجوان ہلاکہوگیا۔پولیس کے مطابق یہ واقعہ فیصل آباد کے نواحی علاقے 71 گ ب میں پیش آیا۔ جہاں فیصل نامی پولیس اہل کار کی شادی تقریب میں ہوائی فائرنگ کی گئی۔ فائرنگ کی زد میں آکر فدا نامی نوجوان جان کی بازی ہار گیا۔مرنے والا نوجوان اپنے گھر کا واحد کفیل اور پانچ بہنوں کا اکلوتا بھائی تھا فیصل آباد: فیصل آباد میں شادی کی خوشی میں ہونے والی ہوائی فائرنگ کی زد میں آ کر ایک نوجوان ہلاکہوگیا۔پولیس کے مطابق یہ واقعہ فیصل آباد کے نواحی علاقے 71 گ ب میں پیش آیا۔ جہاں فیصل نامی پولیس اہل کار کی شادی تقریب میں ہوائی فائرنگ کی گئی۔ فائرنگ کی زد میں آکر فدا نامی نوجوان جان کی بازی ہار گیا۔مرنے والا نوجوان اپنے گھر کا واحد کفیل اور پانچ بہنوں کا اکلوتا بھائی تھا


http://www.urdutimes.com/news/11772.html
اے ڈی خواجہ نئے آئی جی سندھ پولیس تعینات
اسلام آباد: وزیراعظم نواز شریف نے سندھ حکومت کی درخواست پر غلام حیدر جمالی کی جگہ اے ڈی خواجہ کو نیا آئی جی مقرر کرنے کی منظوری دے دی ہے۔ تفصیلات کے مطابق سندھ حکومت نے آئی جی پولیس کے لئے وزیراعظم نواز شریف کو اے ڈی خواجہ، اور نثار مہر سمیت 3 نام ارسال کئے تھے، وزیراعظم نواز شریف نے مشاورت کے بعد اللہ دینو خواجہ کو نیا آئی جی سندھ پولیس مقرر کرنے کی منظوری دے دی ہے اور بہت جلد اس کا نوٹی فکیشن بھی جاری کردیا جائے گا۔ اے ڈی خواجہ کا تعلق ٹنڈو محمد خان سے ہے اور وہ سندھ کے 6، 7 اضلاع میں ایس ایس پیز بھی رہ چکے ہیں، انھیں بہترین ریکارڈ اور تجربے کی بنیاد پر آئی جی سندھ پولیس تعینات کیا گیا۔ واضح رہے کہ غلام حیدر جمالی کے خلاف کرپشن، خلاف ضابطہ تقرریاں اور عدالتی احکامات کی خلاف ورزی سمیت متعدد مقدمات سندھ ہائی کورٹ اور سپریم کورٹ میں زیر سماعت ہیں جس کی وجہ سے وہ صوبائی حکومت کیلئے بھی مشکلات کا باعث بن رہے تھے۔


http://www.urdutimes.com/news/11761.html
شہباز تاثیر کی رہائی سے متعلق چونکادینے والے انکشافات
اسلام آباد: سابق گورنرپنجاب سلیمان تاثیرکے صاحبزادے شہبازتاثیرکی بازیابی اورقیدسے متعلق مزیدمعلومات سامنے آناشروع ہوگئیں ،اورشہبازتاثیرنے اپنی زندگی کے ساڑھے چارسال قید کے عرصے پرایک کتاب لکھنے کابھی فیصلہ کیاہے ۔گزشتہ روزایک میڈیاررپورٹ میں بتایاگیاہے کہ اغواء کے بعدشہبازتاثیرکووزیرستان کے ایک گاؤں میں رکھاگیااورپھرافغانستان منتقل کیاگیا،افغانستان میں شہباز تاثیراسلامک موومنٹ آف ازبکستان کی قیدمیں تھے ۔شہبازتاثیرکی خوش قسمتی تھی کہ اسلامک موومنٹ آف ازبکستان نے داعش کے ہاتھ پرقیدکررکھی اوراس طرح شہبازتاثیربھی ازبکستان کے عسکری گروہ کی قیدمیں تھے ۔افغان طالبان نے 9نومبر2015کوآئی ایم یوپرحملہ کیااوریہ جنگ 12نومبرتک جاری رہی ،اس جنگ میں افغان طالبان کوفتح نصیب ہوئی اورازبک باغیوں کوقیدی بنالیاگیاافغان طالبان شہبازتاثیرکوازبک باشندہ سمجھتے رہے ،افغان طالبان کی قیدکے دوران صرف ایک بارشہبازتاثیرنے بتایاکہ کہ وہ برطانوی باشندے ہیں ،لیکن افغان طالبان نے پوری طرح تسلی کے بعدشہبازتاثیرکوپاکستان منتقل کرنے کافیصلہ کیا۔میڈیارپورٹ کے مطابق طالبان کے امیرملااخترمنصورنے ہدایت کی اور شہبازتاثیرکوواپس بھیجنے کافیصلہ کیاگیااورافغان طالبان کوعلم تھاکہ شہبازتاثیرسابق گورنرپنجاب سلمان تاثیرکے بیٹے ہیں ۔میڈیارپورٹ میں یہ بھی بتایاگیاکہ یہ تصاویردرست ہیں جن میں شہبازتاثیرپرتشددہوتے ہوئے دکھایاگیا،افغان طالبان نے شہبازتاثیرکوموٹرسائیکلوں پربیٹھاکردشوارگزارراستوں سے بلوچستان کے علاقے کچلاک میں پہنچایااورساتھ جیب خرچ بھی دیاتاکہ وہ اپنی والدہ سے رابطہ کرسکیں۔


http://www.urdutimes.com/news/11753.html
بچوں پر جنسی تشدد کیخلاف بل سینیٹ سے منظور
اسلام آباد: سینیٹ نے بچوں پر جنسی تشدد، بچوں کی فحش ویڈیوز اور اسمگلنگ سے متعلق بل منظور کرلیا ہے۔ صدر مملکت ممنون حسین کی جانب سے توثیق کے بعد یہ بل نافذ العمل ہوگا جس کے تحت بچو ں کی مجرمانہ ذمہ داری کی عمر سات سال سے بڑھاکر 10 کردی گئی۔ بل کے تحت بچوں پر جنسی تشدد کی سزا سات سال قید تک ہوسکتی ہے۔ اس سے قبل صرف ریپ پر سزا دی جاتی تھی۔ اسی طرح بچوں کی فحش ویڈیوز بنانے کی سزا سات سال قید تک ہوسکتی ہے جبکہ جرمانہ سات لاکھ روپے ہوگا۔گزشتہ سال پنجاب کے حسین خان والا گاوں میں بچوں کی فحش ویڈیوز سے متعلق اسکینڈل منظر عام پر آیا تھا۔ بعد ازاں 20 افراد کو گرفتار کیا گیا تاہم قانون کے تحت صرف ریپ پر ہی سزا دی جاسکتی تھی۔ اس سے قبل بچوں کو اسمگل کرنے والوں کو بچوں کو ملک سے باہر منتقل کرنے پر ہی سزا دی جاسکتی تھی۔ یونیسیف میں بچوں کے تحفظ کی سربراہ سارہ کولمین نے خبر رساں ادارے اے ایف پی کو بتایا کہ بچوں کے حقوق سے متعلق کنونشن کے تحت پاکستان کی جانب سے یہ قدم بہت اہم تھا۔ ایک مقامی این جی او کی ڈائریکٹر ولیری خان نے کہا کہ اب ہمیں قانون کے نفاذ پر توجہ مرکوز کرنی ہوگی۔ انہوں نے اس موقع پر نیشنل کمیشن آن چائلڈ رائٹس کے قیام کا بھی مطالبہ کیا۔


http://www.urdutimes.com/news/11749.html
راولپنڈی : بغیر نام پلیٹ کے پولیس اہلکاروں کے گشت پر پابندی
اسلام آباد: وفاقی وزیر داخلہ چو ہدری نثار علی خان نے راولپنڈی میں بغیر نام پلیٹ کے اہلکاروں کو گشت پر مامورکرنے پر پابندی عائد کر دی ۔ حساس اداروں کی جانب سے وزارت داخلہ کو رپورٹ بھجوائی گئی تھی کہ پولیس کی وردیوں میں ملبوس ڈکیٹ شہر میں جرائم کی وارداتوں میں ملوث ہیں جس پر وزیر داخلہ نے نوٹس لیتے ہوئے بغیر نیم پلیٹ کے پولیس اہلکاروں کو گشت کرنے پر پابندی لگا دی ۔ باوثوق ذرائع سے معلوم ہوا کہ حساس اداروں نے وزارت داخلہ کو ایک رپورٹ ارسال کی جس میں کہا گیا کہ راولپنڈی میں پولیس اہلکار نیم پلیٹ کے بغیر گشت کرتے ہیں ، نیم پلیٹ کی پابندی کے لئے سی پی او ر راولپنڈی اسرار احمد خان عباسی اور آر پی او راولپنڈی فخر سلطان وصال راجہ کو بھی رپورٹ بھجوائی گئی تھی تاہم ان کی جانب سے کوئی کارروائی عمل میں نہیں لائی گئی ۔ رپورٹ میں مزید کہا گیا ہے کہ پولیس کی وردیوں میں ملبوس ڈکیت شہر یوں کو لوٹ کر لے جاتے ہیں جس کی وجہ سے اصل پولیس اہلکاروں اور جعلی پولیس اہلکاروں میں شہری فرق واضح نہیں کر سکتے ۔ رپورٹ موصول ہونے پر وزیر داخلہ چوہدری نثار علی خان نے راولپنڈی پولیس کو بذریعہ صوبائی وزارت داخلہ احکامات جاری کئے ہیں کہ گشت پر مامور اہلکار نیم پلیٹ کی پابندی کو یقینی بنائیں ، غفلت برتنے والے پولیس اہلکاروں کو فوری طور پر معطل کیا جائے گا ۔


http://www.urdutimes.com/news/11748.html
گھر میں ساس کیساتھ امن قائم کرنا پڑتا ہے ،فاروق ستار
کراچی: ایم کیو ایم کے کنوینر ڈاکٹر فاروق ستار نے ساس بہو کا قصہ چھیڑتے ہوئے گھر میں ساس کے ساتھ امن قائم کرنا پڑتا ہے ، پیپلز پارٹی ہماری ساس، (ن) لیگ پیپلز پارٹی کی ساس اور ہم سب کی ساس راولپنڈی میں ہے بہو ساس کو خوش نہیں رکھے گی تو ساس بھی نہیں چھوڑے گی اور ساس بہو کا خیال نہیں رکھے گی تو بڑی ساس اس کو نہیں چھوڑے گی ۔ کراچی میں میڈیا سے گفتگو اور ایس ایم لاء کالج میں تقریب سے خطاب کرتے ہوئے فاروق ستار نے کہا کہ کراچی کے وسائل کو صحیح استعمال کرنے کی ضرورت ہے کراچی کے وسائل سے تھر کا کوئلہ نکالا جاسکتا ہے انہوں نے کہا کہ سیاسی جماعتوں کے اختلاف ساس بہو کے جھگڑوں کی طرح ہوتے ہیں سندھ میں دیہی علاقوں کی جماعت شہری علاقوں کی جماعت کی ساس بن گئی ہے اور نواز لیگ پیپلز پارٹی کی ساس ہے اور ہم سب کی ساس راولپنڈی میں ہے گھر میں امن کے لئے ساس کے ساتھ اچھے تعلقات رکھنے پڑتے ہیں ساس کبھی بہو اور بہو کبھی ساس بنتی ہے اگر بہو ساس کو خوش نہیں رکھے گی تو ساس بھی نہیں چھوڑے گی اور اگر ساس بہو کا خیال نہیں رکھے گی تو بڑی ساس اس کو نہیں چھوڑے گی ۔


http://www.urdutimes.com/news/11747.html
مصطفیٰ کمال کا متحدہ قومی موومنٹ کو ٹف ٹائم دینے کا فیصلہ
کراچی: سابق سٹی ناظم کراچی سید مصطفیٰ کمال نے متحدہ قومی موومنٹ کو ٹف ٹائم دینے کا فیصلہ کر لیا ہے اور اب سندھ اسمبلی میں متحدہ کے ارکان کی حمایت حاصل کر کے فارورڈ بلاک بنانے پر غور شروع کر دیا گیا ہے۔ ذرائع کا کہنا ہے کہ متحدہ قومی موومنٹ کے 6 سے 10 ارکان اسمبلی مصطفیٰ کمال کے ساتھ رابطے میں ہیں اور فارورڈ بلاک بنانے کیلئے سرگر م ہیں تاہم ان ارکان اسمبلی نے فی الحال اپنے استعفےٰ نہ دے کر ہاؤس میں بیٹھنے کا فیصلہ کیا ہے۔ ذرائع نے دعویٰ کیا ہے کہ ایم کیو ایم سے تعلق ر کھنے والے یہ ارکان اسمبلی آئندہ چند روز میں سامنے آئیں گے۔ اس وقت سندھ اسمبلی میں متحدہ دوسری بڑی جماعت ہے اور اگر مصطفی کمال فارورڈ بلاک بنانے میں کامیاب ہو گئے تو ایم کیو ایم کو بہت بڑا سیاسی دھچکا لگ سکتا ہے۔


http://www.urdutimes.com/news/11745.html
لاہور:کار کی ٹکر سے زخمی حساس ادارے کا ملازم جاں بحق
لاہور: جنوبی چھاؤنی کے علاقے میں کار کی ٹکر سے زخمی ہونے والا حسا س ادارے کا ملازم گذشتہ روز جاں بحق ہوگیا۔ پولیس نے نامعلوم کار سوار کے خلاف مقدمہ درج کرلیا۔ تفصیلات کے مطابق 2 روز قبل حساس ادارے کا ملازم 40 سالہ ذوالفقار گھر جا رہا تھا کہ بیدیاں روڈ پر ایک تیز رفتار کار نے اسے ٹکر مار دی جس کے باعث شدید زخمی ہوگیا طبی امداد کیلئے اسے ہسپتال منتقل کروایا گیا، گذشتہ روز وہ زخموں کی تاب نہ لاتے ہوئے جاں بحق ہوگیا۔ پولیس نے نامعلوم کار ڈرائیور کے خلاف مقدمہ درج کرلیا ہے۔


http://www.urdutimes.com/news/11742.html
فیصل آباد:قتل کے ملزم کو جرم ثابت ہونے پر عمر قید کی سزا
فیصل آباد: مقامی عدالت نے قتل و ڈکیتی کے ملزم کو جرم ثابت ہونے پر عمر قید کی سزا کا حکم سنا د یا، ملزمان کے خلاف تھانہ گڑھ میں قتل و ڈکیتی کا مقدمہ نمبر /02 317 درج ہو اتھا، استغاثہ کے مطابق ننکانہ کے رہائشی ملزم ناصر علی ولد امیرعلی نے اپنے ساتھیوں کے ہمراہ تھانہ گڑھ کے علاقے ولائیت شاہ میں ڈکیتی کے دوران مزاحمت پر فیاض حسین کو قتل کر دیا تھا، دو ملزمان حفیظ، اورنگ زیب کو عدالت نے سزاموت اور مقدمہ کے تیسرے ملزم کو اشتہاری قرار دیدیا تھا، متعلقہ پولیس نے ملزم کو بعد میں گرفتار کیا اور چالان مکمل کر کے عدالت میں پیش کر دیا ایڈیشنل سیشن جج افتخار احمد نے گزشتہ روز مقدمے کی سماعت مکمل کرتے ہوئے جرم ثا بت ہونے پر ملزم ناصرعلی کو قتل کے جرم میں عمر قید ، 1 لاکھ ہرجانہ عدم ادائیگی کی صور ت میں 6 ماہ قید اور ڈکیتی کرنے کے جرم میں 5 سال قید 10 ہزار جرمانہ ، عدم ادائیگی کی صورت میں 3 ماہ کی قید کی سزا کاحکم سنایا۔


http://www.urdutimes.com/news/11706.html
شہباز تاثیر بازیابی: آئی جی بلوچستان کیخلاف کارروائی کا امکان
اسلام آباد: سابق گورنر پنجاب سلمان تاثیر کے بیٹے شہباز تاثیر کی بازیابی سے متعلق غلط معلومات فراہم کرنے پرآئی جی بلوچستان احسن محبوب نے وزارت داخلہ کی تحقیقاتی کمیٹی کو بیان ریکارڈ کرادیا۔ رپورٹ کی روشنی میں آئی جی بلوچستان کے خلاف کارروائی کئے جانے کا امکان ہے۔وفاقی وزیرداخلہ چوہدری نثار نے شہباز تاثیر کی بازیابی سے متعلق آئی جی بلوچستان احسن محبوب کی غلط خبر پر نوٹس لیتے ہوئے اسپیشل سیکرٹری کی سربراہی میں کمیٹی تشکیل دی تھی۔ کمیٹی کو بیان دیتے ہوئے آئی جی بلوچستان نے مؤقف اختیار کیا کہ ابتدائی طور پر ملنے والی معلومات وزارت داخلہ کو بھجوادی تھیں۔ آئی جی بلوچستان کے بیان کی روشنی میں کمیٹی نے اپنی رپورٹ تیار کرلی ہے جوزیر داخلہ چوہدری نثار کو پیش کی جائے گی ۔ذرائع کا کہنا ہے کہ غلط خبر فراہم کرنے پر آئی جی بلوچستان احسن محبوب کے خلاف کارروائی کا امکان ہے۔


http://www.urdutimes.com/news/11693.html
کراچی: جھڑپ میں دہشتگرد ہلاک ،5اہم ملزمان گرفتار
کراچی: کراچی کے علاقے لیاری میں رینجرز اور گینگ وارکے دہشت گردوں کے درمیان مقابلے میں ایک دہشت گرد ہلاک ، 2 دہشت گرد فرار ہوگئے جبکہ قانون نافذ کرنیوالے اداروں کی کارروائیوں میں 5 اہم ملزمان سمیت 35مشتبہ کو گرفتار کرلیا گیا، زیر زمین چھپائے گئے 10 ایس ایم جی، ایک ایل ایم جی اور بڑی تعداد میں گولیاں برآمد کر لی گئیں۔ ترجمان رینجرز کے مطابق واقعہ لیاری کے علاقے سنگولین میں پیش آیا۔ ہلاک دہشت گرد کی شناخت مصطفیٰ عرف لال گولڈن کے نام سے ہوئی ہے۔ سکیورٹی ذرائع کے مطابق کراچی کے مختلف علاقوں میں قانون نافذ کرنے والے اداروں کی کارروائیوں میں 4ملزمان گرفتار کرلیے گئے۔ کورنگی سو کوارٹرز سے 30مشتبہ افراد کو حراست میں لے لیا گیا۔ادھر اورنگی ٹاون میں رینجرز اور پولیس نے مشترکہ کارروائی کی۔جس کے دوران زیر زمین چھپائے گئے 10 ایس ایم جی، ایک ایل ایم جی اور بڑی تعداد میں گولیاں برآمد کر لی گئیں اور ایک ملزم کو بھی گرفتار کیا گیا۔پولیس کے مطابق پہلے سے گرفتار سیاسی جماعت کے کارکن افسر خان کی نشاندہی پر کارروائی کی گئی۔ اورنگی ٹاون ہی کے علاقے میں کٹی پہاڑی کے قریب سے پولیس نے ملزم اعجاز علی کو گرفتار کرلیا۔ اس کے قبضے سے شراب کی 135 بوتلیں برآمد کی گئیں،ملزم مومن آباد کے علاقے میں شراب سپلائی کرنے جارہا تھا،۔دوسری جانب کورنگی انڈسٹریل ایریا میں پولیس نے کارروائی کرتے ہوئے 3 ملزمان گرفتار کر لیے۔ کورنگی ہی کے علاقے سو کوارٹرز میں پولیس نے رات گئے سرچ آپریشن کیا۔جہاں گھر گھر تلاشی کے دوران پولیس نے 30 مشتبہ افراد کو حراست میں لیکر تفتیش کے لئے تھانے منتقل کر دیا۔


http://www.urdutimes.com/news/11688.html
اسلام آباد : ٹینکر اور وین میں خوفناک تصادم ، 3 افرادہلاک
اسلام آباد:مری روڈ پر آئل ٹینکر اور وین میں تصادم کے نتیجے میں 3 افراد ہلاک ہوگئے ، اس حوالے سے بتایا گیا ہے کہ حادثہ تیز رفتاری کے باعث پیش آیا ، آئل ٹینکر کا ڈرائیور تیز رفتاری کے باعث گاڑی پر قابو نہ پاسکا اور سامنے سے آنے والی مسافر وین سے جا ٹکرایا ، حادثے میں 3 افراد زندگی کی بازی ہار گئے اور متعدد زخمی ہوئے جنہیں طبی امداد کیلئے پمز اور پولی کلینک ہسپتال داخل کرادیا گیا ہے ۔


http://www.urdutimes.com/news/11687.html
سپریم کورٹ، اعجاز چودھری کی نااہلی کا فیصلہ برقرار
اسلام آباد: سپریم کورٹ نے قومی اسمبلی کے حلقہ این اے 108 میں اعجاز چودھری کی جانب سے سپریم کورٹ کے فیصلے پر نظرثانی دائر درخواست خارج کر دی۔ سپریم کورٹ نے تحریک انصاف کے این اے 108 میں کامیاب ہونے والے امیدوار اعجاز چودھری کو (ن) لیگ کے امیدوار ممتاز تارڑ کی درخواست پر جعلی ڈگری کی وجہ سے نااہل قرار دیا تھا اس فیصلے پر اس نے نظرثانی کی درخواست دائر کی تھی جمعہ کے روز چیف جسٹس انور ظہیر جمالی کی سربراہی میں تین رکنی بنچ نے مقدمے کی سماعت کی۔ اس دوران عدالت نے اعجاز چودھری کی نظرثانی کی درخواست بھی خارج کر دی اور اس کی نااہلی کا فیصلہ برقرار رکھا ہے ۔


http://www.urdutimes.com/news/11678.html
سپریم کورٹ کا رینجرز کو اختیارات دینے سے انکار
کراچی:سپریم کورٹ نے رینجرز کو تھانے، ایف آئی آر، تفتیش اور چالان دینے کے مطالبے کو مسترد کر دیا۔ رینجرز نے اختیارات میں توسیع کے لئے ایک اور درخواست جمع کرا دی۔ سپریم کورٹ میں رینجرز نے اختیارات کے لئے رپورٹ پیش کی تھی جس کو مسترد کرتے ہوئے سپریم کورٹ نے سندھ حکومت کو ایپکس کمیٹی میں معاملہ اٹھانے کی ہدایت کی ہے۔ عدالت عالیہ نے ریمارکس دئیے کہ رینجرز ایسا مطالبہ کرے جو قانون کے مطابق ہو۔ رینجرز کے اختیارات سے متعلق حکومت کو ہدایت کر رہے ہیں کہ ایپکس کمیٹی میں یہ معاملہ اٹھایا جائے۔ بعد میں رینجرز کے وکیل نے اختیارات میں توسیع کے لئے ایک اور درخواست سپریم کورٹ مِیں جمع کرا دی۔ درخواست میں موقف اختیار کیا گیا ہے کہ سالانہ بنیاد پر رینجرز کو اختیارات دئیے جائیں۔ تھانہ، ایف آئی آر اور چالان پیش کرنے کے اختیارات نہ ملے تو مسائل ہوں گے، مکمل اختیارات نہ ملے تو کراچی میں مکمل امن ممکن نہیں۔


http://www.urdutimes.com/news/11676.html
غیرت کے نام پربیوی کی ناک اور بال کاٹ دیے
مظفرآباد:آزاد جموں کشمیر کی پولیس غیرت کے نام پر اپنی بیوی کے بال اور ناک کاٹنے والے شخص کی تلاش کررہی ہے۔ ایک پولیس افسر نے بتایا کہ ملزم گل فراز عرف بلہ نے اپنے 24 سالہ بیوی کی ناک کاٹنے کے بعد اس کے بال کاٹے اور موقع سے فرار ہوگئے۔ یہ واقعہ عالمی یوم خواتین یعنی آ ٹھ مارچ کو راولہ کوٹ سے 35 کلو میٹر دور اندروت پوتھا گاؤں میں پیش آیا تھا۔ متاثرہ خاتون نے پولیس کو بتایا کہ ان کے شوہر انہیں اپنے والدین سے ملنے سے روکتے تھے جس کی وجہ سے آئے روز لڑائیاں ہو جاتی تھیں۔ تاہم ایس ایچ او سردار طارق نے بتایا کہ ملزم کو اپنی بیوی کے کردار پر شک تھا۔ انہوں نے کہا کہ 'اسی وجہ سے دونوں کے درمیان تلخ کلامی ہوتی تھی حالانکہ پانچ سال قبل ان کی پسند کی شادی ہوئی تھی۔'متاثرہ خاتون جھگڑوں کی وجہ سے گزشتہ چار، پانچ ماہ سے اپنے والدین کے گھر رہائش پذیر تھیں جبکہ منگل کو صلح کے بعد ان کے شوہر گھر واپس لائے۔ تاہم واپس لانے کے بعد ملزم نے خاتون کو کرسی سے باندھ کر ان کی ناک اور بال کاٹ دیے۔ بعد ازاں خاتون کے بھائی نے انہیں مقامی ہسپتال میں داخل کروایا، ڈاکٹروں کا کہنا ہے کہ اگر خاتون کو پہلے ہسپتال لایا جاتا تو ان کی ناک کو دوبارہ جوڑا جاسکتا تھا تاہم اب انہیں تین مراحل پر مبنی طبی عمل سے گزرنا ہوگا۔ ایس ایچ او طارق کے مطابق ملزم فی الحال مفرور ہے تاہم انہیں جلد گرفتار کرلیا جائے گا۔پولیس کا مزید کہنا ہے کہ آزاد کشمیر میں اپنی نوعیت کا یہ پہلا واقعہ تھا۔


http://www.urdutimes.com/news/11674.html
پاکستانی ٹیم کی بھارت روانگی تحفظ کی یقین دہانی سے مشروط
اسلام آباد: وفاقی وزیر داخلہ چودھری نثار علی خان نے کہا ہے کہ ہر پاکستانی چاہتا ہے کہ پاکستانی کرکٹ ٹیم بھارت جائے، جو سیکورٹی تھریٹس اور دھمکیاں ہیں وہ خصوصا پاکستان سے متعلق ہیں، حکومت نے فیصلہ کیا ہے کہ پاکستان کو بھارت بھیجا جانا چاہئے۔ اسلام آباد میں نیوز کانفرنس کے دوران چودھری نثار کا کہنا تھا کہ حکومتی سطح پر ضمانت نہ ملی تو پاکستانی ٹیم کو بھارت جانے کی اجازت نہیں دی جائیگی، بھارت پاکستان کے ساتھ نہیں کھیلنا چاہتا، مختلف بہانے اس کے شواہد ہیں۔


http://www.urdutimes.com/news/11672.html
جنوبی وزیر ستان سے فاٹا ڈویلپمنٹ اتھارٹی کے آٹھ اہلکار اغواء
وانا : جنوبی وزیرستان سے نامعلوم افراد نے فاٹا ڈویلپمنٹ اتھارٹی کے آٹھ اہلکار اغواء کرلئے ۔ میڈیا رپورٹ کے مطابق سرکاری ذرائع کا کہنا ہے کہ جنوبی وزیرستان کی تحصیل ٹوٹی کھولا میں فاٹا ڈویلپمنٹ اتھارٹی کے آٹھ اہلکار اس وقت اغواء کئے گئے جب وہ وانا سے زرمیلان جا رہے تھے اطلاع ملنے پر سکیورٹی فورسز نے علاقے کو گھیرے میں لے لیا اور سرچ آپریشن شروع کردیا ۔


http://www.urdutimes.com/news/11669.html
ڈیرہ مرادجمالی اور گر د و نواح میں شدید بارش ، کئی علاقے زیر آب
تمبو: ڈیرہ مرادجمالی اور اس کے گردونواح علاقوں میں صبح بارش سے کئی نشیبی علاقے زیر آ ب آ گئے ، مواصلات کا نظام درہم برہم ، عوام کا آمدورفت میں شدید مشکلات کا سامنا۔ تفصیلات کے مطابق نصیرآباد کے علاقوں منجھوشوری، چھتر، تمبو، سمیت دیگر علاقوں کا شہری علاقوں سے زمین رابطہ منقطع ہوگیا ہے بارش کے سبب کئی کچے علاقوں کا زمینی راستہ منقطع ہوگیا کچے راستے بند ہونے سے لوگ اپنے گھروں میں محصور ہو کر رہ گئے ہیں ا ور مواصلات کا نظام بھی درہم برہم ہوگیا ایریگیشن ، ہیلتھ، سمیت دیگر محکموں ہائی الرٹ کر دیا گیا ہے ڈپٹی کمشنر آفس میں فلڈ کنٹرول روم قائم کر د یا گیا ہے اور تمام علاقوں کی صورت حال کا جائز ہ لیا جا ر ہا ہے جبکہ پی ڈی ایم اے کی ہدایت پر ڈپٹی کمشنر نصیراحمد ناصر نے ہنگامی بنیادوں پر ڈیرہ مرادجمالی سے نوتال قومی شاہرا ہ پر واقع تیرہ سے زائدمٹی بند پلوں کو کھول دیا گیا تاکہ ممکنہ سیلابی پانی ڈیرہ مرادجمالی شہرکو ہٹ نہ کرسکے ۔


http://www.urdutimes.com/news/11667.html
وسیم آفتاب اورافتخارعالم،مصطفی کمال کی تحریک میں شامل
کراچی: متحدہ قومی موومنٹ(ایم کیو ایم) کے مزید دو اراکین وسیم آفتاب اور افتخار احمد پارٹی چھوڑ کر سابق سٹی ناظم مصطفی کمال کی 'نئی پارٹی' میں شامل ہوگئے۔ وسیم آفتاب احمد ایم کیو ایم کی کراچی تنظیمی کمیٹی کے انچارج اور رابطہ کمیٹی کے رکن رہے ہیں جبکہ افتخار عالم موجودہ رکن سندھ اسمبلی ہیں اور وہ 2013 کے عام انتخابات میں کراچی کے حلقہ106 عزیز آباد سے اسمبلی کے رکن منتخب ہوئے تھے، عزیز آباد میں ایم کیو ایم کا مرکز نائن زیرو بھی واقع ہے۔ وسیم آفتاب کا کہنا تھا کہ وہ 1987 سے ایم کیو ایم سے وابستہ رہے، ظلم و جبر کے خلاف جدوجہد کے لیے تحریک میں شامل ہوئے۔ الطاف حسین کی جانب اشارہ کرتے ہوئے انہوں نے کہا کہ ہم سمجھتے تھے ہمارا رہنما ہمیں مشکلات سے نکالے گا، ایم کیو ایم کے عہدے ملتے رہے اور سچ جھوٹ کا پتا چلتا رہا، رابطہ کمیٹی میں آئے تو پتا چلا کے خرابی ہم میں ہے۔ انہوں نے بتایا کہ "را" کا الزام جھوٹ نہیں ہے، لیکن اس کو ثابت کرنا مشکل ہوگا۔ ان کا کہنا تھا کہ 2011 میں ایم کیو ایم نے پیپلز پارٹی سے اتحاد کیا، اس کے بعد ہم پیپلز پارٹی کے دوست بن سکے نہ دشمن۔ وسیم آفتاب نے بتایا کہ صورتحال ایسی ہے کہ ایم کیو ایم کا کارکن جہاں کھڑا ہو جائے عام آدمی اس سے 2 فٹ دور ہو جاتا ہے، ایم کیو ایم کا نام آتے ہی لوگوں کے تاثرات بدل جاتے ہیں۔ ان کا کہنا تھا کہ جس شخص کو لاشیں چاہئیں اسے آپ کی ذر اسی بھی فکر نہیں، ایم کیو ایم میں کارکنان کو ٹشو پیپر نہیں ٹوائلٹ پیپر سمجھا جاتا ہے، ایم کیو ایم میں شامل ہوئے تو بہت سے رازوں سے پردہ اٹھتا گیا،مصطفی کمال کی جماعت میں شامل ہونے کی وجہ بتاتے ہوئے انہوں نے کہا کہ ہمارے جمع ہونے کا مقصد کراچی کو خونریزی سے بچانا ہے، اب اصلاح کی گنجائش ہے نہ وقت۔ انہوں نے ایم کیو ایم کے کارکنان کو لاعلم اور معصوم قرار دیا جبکہ متحدہ قومی موومنٹ کے دیگر افراد کو بھی اپنی نئی جماعت میں شامل ہونے کی دعوت دی۔ ایک سوال کے جواب میں وسیم نے کہا کہ لندن میں الطاف حسین کی گرفتاری سب سے بڑی خبر تھی، کراچی میں بڑی مشکل سے دھرنا دیا گیا، جس سے ایم کیو ایم کی مضبوط تنظیم کی اصل حقیقت واضح ہو جاتی ہے۔ ا س موقع میں افتخار عالم نے متحدہ قومی موومنٹ سے الگ ہونے اور سندھ اسمبلی سے مستعفی ہونے کا اعلان کیا۔ افتخار عالم کا کہنا تھا کہ ایک دن قبل ایم کیو ایم کی رابطہ مہم میں الطاف حسین کے حوالے سے جھوٹی تعریفیں کرنی پڑی۔متحدہ قومی موومنٹ کی جانب سے کراچی میں شروع کی گئی صفائی مہم پر مصطفی کمال نے کہا کہ شہریوں کو مبارک ہو ہمارے آنے پر لوگوں کو 10 سال بعد صفائی کا خیال آ گیا۔ قبل ازیں مصطفی کمال اور انیس قائم خانی کی جانب سے جاری کی گئی پریس ریلیز میں اس حوالے سے کچھ نہیں کہا گیا تھا کہ ان کی پریس کانفرنس کا موضوع کیا ہے۔ یاد رہے کہ رواں ماہ 3 مارچ کو مصطفی کمال اور انیس قائم خانی نے مشترکہ پریس کانفرنس میں متحدہ قومی موومنٹ سے علیحدگی کا اعلان کرتے ہوئے ایم کیو ایم قائد الطاف حسین پر ہندوستانی خفیہ ادارے 'را' کا ایجنٹ ہونے کا الزام لگایا تھا جبکہ ان کے شراب کے نشے میں خطاب کرنے کا بھی دعوی کیا تھا۔ اسی پریس کانفرنس میں مصطفی کمال نے نئی جماعت بنانے کا بھی اعلان کیا، تاہم اس کا کوئی نام نہیں رکھا گیا او ر پاکستانی پرچم کو پارٹی کا جھنڈا قرار دیا گیا تھا۔


http://www.urdutimes.com/news/11665.html
مسلح افراد کی بینک وین پر فائرنگ، 3 سیکیورٹی گارڈ ہلاک
فیصل آباد: فیصل آباد کے نواحی علاقے سمندری میں چار مسلح افراد نے بینک سے کیش لے جانے والی گاڑی پر اندھا دھند فائرنگ کر دی جس سے تین سیکیورٹی گارڈ موقع پر ہی ہلاک ہوگئے ۔ ذرائع کے مطابق کیشن وین بینک سے رقم لیکر دوسرے بینک جا رہی تھی کہ راستے میں اچانک ایک کار میں سوار چار مسلح افراد نے اندھا دھند فائرنگ کرکے کیش وین کو روکنے کی کوشش کی ۔ ڈرائیو ر نے گاڑی کو ایک سائیڈ پرکھڑا کر دیا اس دوران ملزمان نے اندھا دھند فائرنگ شروع کردی گاڑی میں سوار سکیورٹی گارڈ بھی باہر نکل آئے ملزمان کی فائرنگ سے تین سکیورٹی گارڈ موقع پر ہلاک ہوگئے جبکہ ملزمان وین سے رقم لوٹ کر کار میں بیٹھ کر فرار ہونے میں کامیاب ہوگئے ‘ اس دوران سمندری شہر میں خوف و ہراس پیدا ہوگیا اور پولیس کی بھاری نفری موقع پر پہنچ گئی ملزمان کار چھوڑ کر مختلف راستوں کے ذریعے فرار ہونے میں کامیاب ہوگئے تاہم پولیس کا دعویٰ ہے کہ گاڑی کی شناخت ہوگئی ہے جلد ملزمان کو گرفتار کر لیا جائے گا ۔


http://www.urdutimes.com/news/11652.html
کولکتہ میں پاک بھارت کرکٹ میچ دیکھنے جاؤں گا، شیخ رشید
اسلام آباد: عوامی مسلم لیگ کے سربراہ شیخ رشید ا حمد نے کہا ہے کہ میرے پاس سارک ممالک کا ویزا موجود ہے ، اسی ویزے پر کولکتہ میں پاک بھا رت کرکٹ میچ دیکھنے جاؤں گا ، مودی سرکار کے پاس مجھے بھارت جانے سے روکنے کا کوئی قانونی جواز نہیں ، اگر بھارت نے نہ آنے دیا تو بین الاقوامی اور سارک قوانین کے تحت اپنے حقوق کے لیے آواز عالمی فورمز پر اٹھاؤں گا ۔ جمعرات کے روز ایک انٹرویو میں انہوں نے کہا کہ میں دونوں ملکوں کی عوام کے مابین پیار و محبت کے رشتے کو استوار کرنا چاہتا ہوں ۔ شیخ رشید نے کہا کہ میرے پاس سارک ممالک کا ویزا موجود ہے اس لیے نئے ویزے کے لیے بھارت سے اجازت لینا ضروری نہیں ۔ لال حویلی راولپنڈی سے اپنی سیاسی اننگز کا آغاز کرنے والے شیخ رشید نے کہا کہ کولکتہ جا کر محبت اور بھائی چارے کی اننگز کھیلوں گا ، کو لکتہ میں ہونے والا پاک بھارت کرکٹ ٹیموں کا ٹاکرا محبت بھر ے ماحول میں ہو گا ، بھارت میں انتہا پسند ہندو تنطیموں کی طرف سے پاکستان کرکٹ ٹیم کو نہ کھیلنے کی دھمکیوں نے بھارت سرکار کے سربھی شرم سے جھکا دیئے ہیں ۔


http://www.urdutimes.com/news/11649.html
حکومتی ناکامیاں کے نام سے حقائق نامہ جاری
لاہور: تحر یک انصاف پنجاب کے سابق آرگنائزر چوہدری محمدسرور نے ’’حکومتی ناکامیاں ‘‘ کے نام سے حقائق نامہ جاری کرتے ہوئے کہا ہے کہ (ن) لیگ نے اقتدار میں آنے کے بعد ملک کو 2871 ارب روپے کا مقر وض کر دیا ہے ‘رواں سال میں صرف لاہور میں 72 افراد قتل ہوئے ہیں ا یس ایچ او اور پو لیس اہلکار ا ن بھی قتل ہو رہے ہیں ‘ خواتین اور بچوں کیساتھ زیادتی کے واقعات میں لاہور پنجاب میں پہلے نمبر پر اور خواتین کے ساتھ زیادتی کے واقعات میں پاکستان کا شمار دنیا کے 10 بدتر ین ممالک میں ہو تا ہے ‘ میگا کرپشن سیکنڈلز حکمرانوں کا انتخابی نشان بن چکا ہے ‘ براہ راست ٹیکسوں کے ذریعے تنخواہ دار طبقے کی جیب پر حکمرانوں نے 79 ارب کا ڈاکہ مارا ہے‘ تقریبا % 2 5 لوگ خط غربت سے نیچے زندگی بسر کر رہے ہیں‘ غر بت اور مہنگائی کے ہاتھوں تنگ آکر رواں سال پنجاب میں 75 سے زائد مر د اور خواتین نے خود کشیاں کی ہیں ‘ حکمران نیب کو آنکھیں دکھا رہے ہیں اور ملک میں روزانہ تقریبا 300 ارب کی کر پشن ہو رہی ہے ‘ کسی بھی ملک کیلئے تعلیم کا شعبہ انتہائی اہم ہوتا ہے مگر کیا آج بھی پنجا ب میں 1کروڑ 30 لاکھ سے زائد بچے سکولوں سے باہر ہیں‘ پنجاب میں غر بت اور تعلیم کی عدم سہولتوں کی وجہ سے 20 لاکھ سے زائد بچے اور نوجوان تعلیم حاصل کر نے کی بجائے مزدوری کر رہے ہیں‘ لیسکو سمیت دیگر اداروں میں میرٹ کی بجائے سفارش سے تقرری کی جا رہی ہیں ۔ جمعرات کے روز تحر یک انصاف پنجاب کے سابق آرگنائزر چوہدری محمدسرور کی جانب سے جاری حقائق نامہ میں کہا ہے کہ میڈیا رپورٹس سے حاصل ہونیوالے ریکارڈ کے مطابق پاکستان میں صحت کی عدم سہو لتوں کی وجہ سے روزانہ 1188بچے پیدائش کے دوران مر جاتے ہیں اور سالانہ 2 لاکھ31 ہزار 4 سو مر جاتے ہیں پنجاب میں دوران زچگی 1 لاکھ میں سے115سے زائد خواتین ہر سال بر وقت سہو لتوں کی فر اہمی نہ ہونے کی وجہ سے جاں بحق ہو جاتیں ہیں پنجاب میں 4کروڑ 32 لاکھ غر یب افراد کو صحت کی بنیادی سہو لتیں میسر نہیں‘ پنجاب میں ہر 1700مر یضوں کیلئے صرف 1 ڈاکٹر دستیاب ہے جس کی وجہ سے صوبے میں صحت کا شعبہ تیزی سے تنزلی کا شکار ہے۔ صوبے میں امن و امان کی صورت حال بھی بدتر ہو چکی ہے آج بھی پنجاب میں ما ہانہ 3 لاکھ جرائم ہو رہے ہیں اور صوبے میں رواں سال کے دوران اب تک لاہور سمیت دیگر شہروں میں خواتین اور بچوں کے ساتھ زیادتی کے70 سے زائد واقعات ہوچکے ہیں جن میں لاہور شہر سر فہرست ہے لاہور شہر میں رواں سال کے دوران 190 موٹر سائیکلیں ‘ 194گاڑیاں ‘ قتل کے 72‘ زیادتی کے 15 سے زائد اور شہریوں کے ساتھ ڈکیتی کے 600 کے قر یب واقعات ہو چکے ہیں ایس ایچ او تجمل بٹ کو بھی قتل کر دیا ہے جبکہ پو لیس ناکوں پر بھی اہلکاران دہشت گردوں کا نشانہ بنے ۔ حقائق نامہ میں چوہدری محمدسرور نے مزید کہا کہ ہسپتالوں میں نومولود بچے بھی اغوا کاروں سے محفوظ نہیں ہسپتالوں سے بچوں کے اغواء کے واقعات بھی معمول بن چکے ہیں پنجاب میں آج بھی 53 ہزار اشتہاری آزاد گھوم رہے اور پو لیس انکو پکڑ نے میں ناکام ہے۔ حقائق نامہ میں مزید بتایا گیا ہے کہ پنجاب میں کسان ایک طرف جعلی ادوایات بنانے والے مافیا کا شکار ہیں تو دوسری طرف انکو گنے ‘ گندم اور چاول کی اصل قیمت نہیں مل رہی جسکی وجہ سے کسان بھی بدحالی کا شکار ہے ‘ صحت کی سہولتیں ہر انسان کی بنیادی سہولتوں میں شامل ہیں مگر پنجاب کی حالت یہ ہے کہ یہاں پر کوئی ’’وزیر صحت ‘‘ ہی موجودہ نہیں۔ چوہدری سرور نے کہا کہ حکومت کے تمام تر دعوؤں کے باوجود آج بھی ملک میں 6 سے 8گھنٹے کی لوڈشیڈ نگ ہو رہی ہے اور موجودہ حکو مت نے اقتدار میں آنے کے بعد بجلی کا کوئی بھی ایسا منصوبہ نہیں بنایا ہے جو مکمل طور پر بجلی پیدا کر رہا ہے جسکی وجہ سے لوڈشیڈ نگ میں اضافہ ہوتا جا رہا ہے ۔ حقائق نامہ میں مزید کہا گیا ہے کہ حکمرانوں کی توجہ عوام کو بنیادی سہولتوں کی فراہمی نہیں بلکہ میٹرو اورنج ٹرین جیسے سیاسی مشہوری کے منصوبے ہیں جس سے پنجاب بھی ایک مقر وض صوبہ بن چکا ہے ۔


http://www.urdutimes.com/news/11592.html
سبی: جھڑپ میں بی ایل اے کا اہم کمانڈر،7 جنگجو ہلاک
کوئٹہ: بلوچستان کے ضلع سبی میں سیکیورٹی فورسز سے جھڑپ میں ایک کالعدم تنظیم کا سینئر کمانڈر اپنے سات ساتھیوں کے ہمراہ مارا گیا۔صوبائی حکومت کے ترجمان انوار الحق کاکڑ نے بدھ کی شام ایک پریس کانفرنس میں بتایا کہ سبی کے علاقے سنگن میں کئی گھنٹوں تک جاری رہنے والی شدید جھڑپ میں دو سیکیورٹی اہلکار بھی ہلاک ہوئے۔کاکڑ نے جھڑپ میں کالعدم بلوچ لبریشن آرمی کے ایک سینئر کمانڈر اسلم عرف میرک بلوچ کے مارے جانے کی تصدیق کرتے ہوئے بتایا کہ افغان تاجک اسلم کی لاش اب سیکیورٹی فورسز کے قبضے میں ہے۔انہوں نے بتایا کہ آپریشن کے دوران مزید سات مشتبہ عسکریت پسند بھی ہلاک ہوئے۔کاکڑ نے دعوی کیا کہ افغانستان سے تعلق رکھنے والے اسلم 1992 میں بلوچستان آئے اور تنظیم میں شامل ہونے کے بعد ایک اہم کمانڈر بن گئے۔پاکستان کا شناختی کارڈ رکھنے والے اسلم شعبہ معدنیات میں بطور کلرک کام کرتے رہے۔ تاہم، ان کا خاندان افغانستان میں ہی مقیم ہے۔ترجمان کے مطابق، افغان خفیہ ایجنسی سے تعلق رکھنے والے اسلم عرف میرک بلوچ علاقے میں اپنی تنظیم کے قائم مختلف کیمپوں کے انچارج بھی تھے۔وہ اعلی سیکیورٹی افسروں سمیت سینکڑوں لوگوں کے قتل میں ملوث تھے۔


http://www.urdutimes.com/news/11589.html
آٹھ سو بہترین یونیورسٹیوں میں 6 پاکستانی جامعات شامل
برطانوی رینکنگ ایجنسی کوئیک کواریلی سائمنڈرز(کیو ایس) نے دنیا کی ٹاپ 800 یونیورسٹیوں کی فہرست جاری کردی، جس میں ہائیر ایجوکیشن کے 6 پاکستانی تعلیمی ادارے بھی شامل ہیں۔کیو ایس کی ورلڈ یونیورسٹی رینکنگ برائے 2015-2016 میں جن پاکستانی یونیورسٹیوں کو شامل کیا گیا ہے، ان میں نیشنل یونیورسٹی آف سائنس اینڈ ٹیکنالوجی(نسٹ) اسلام آباد، قائداعظم یونیورسٹی ، لاہور یونیورسٹی آف مینیجمنٹ سائنسز(لمز)، یونیورسٹی آف انجینئرنگ اینڈ ٹیکنالوجی (یو ای ٹی) لاہور، یونیورسٹی آف کراچی(کے یو)اور یونیورسٹی آف لاہور شامل ہیں۔نسٹ کو انجینئرنگ اینڈ ٹیکنالوجی کی کیٹگری میں بھی علیحدہ سے 340 جامعات میں شامل کیا گیا ہے۔کیو ایس کی رینکنگ تعلیمی کارکردگی (40 فیصد)، ملازمین کی کارکردگی (10فیصد)، طلبہ و فیکلٹی کی شرح ( 20 فیصد)، انٹرنیشنل فیکلٹی کی شرح ( 5 فیصد)اور غیر ملکی طلبہ کی شرح (5 فیصد) کو مدنظر رکھ کر ترتیب کی جاتی ہے۔اس رینکنگ کا مقصد تحقیق، تدریس، روزگار اور عالمگیریت کا اندازہ لگانا ہے۔ پاکستانی یونیورسٹیوں کی رینکنگ نیشنل یونیورسٹی آف سائنس اینڈ ٹیکنالوجی (نسٹ) اسلام آباد: 501-550 قائداعظم یونیورسٹی: 651-700 لاہور یونیورسٹی آف مینیجمنٹ سائنسز (لمز):701 یونیورسٹی آف انجینئرنگ اینڈ ٹیکنالوجی (یو ای ٹی) لاہور: 701 یونیورسٹی آف کراچی (کے یو):701 یونیورسٹی آف لاہور: 701 کیو ایس رینکنگ کے مطابق دنیا کی ٹاپ 10 یونیورسٹیوں میں میساچوسٹس انسٹی ٹیوٹ آف ٹیکنالوجی، ہارورڈ یونیورسٹی، کیمبرج یونیورسٹی، اسٹین فورڈ یونیورسٹی، کیلیفورنیا یونیورسٹی آف ٹیکنالوجی، یونیورسٹی آف آکسفورڈ، یونیورسٹی کالج لندن، امپیریل کالج، ای ٹی ایچ زیورخ اور یونیورسٹی آف شکاگو شامل ہیں۔


http://www.urdutimes.com/news/11587.html
رہائی پراللہ تعالیٰ کاشکر گزار ہوں، شہباز تاثیر
اسلام آباد: سابق گورنر پنجاب کے سلمان تاثیر کے بیٹے شہباز تاثیر نے کہا ہے کہ وہ اپنی رہائی پر اللہ تعالیٰ کا شکر ادا کرتے ہیں، اپنے خاندان کے ساتھ مل کرانہیں بے حد خوشی ہے اور بھرپور انداز میں لطف اندوز ہو رہے ہیں۔ بدھ کے روز آن لائن سے خصوصی گفتگو کرتے ہوئے شہباز تاثیر کا کہنا تھا کہ انہوں نے سارا دن اپنی فیملی کے ساتھ گزارا، ان کی رہائی پر پورا خاندان بے حد خوش ہے، طویل عرصے بعد اپنے خاندان اور دوستوں سے مل کر بے حد خوشی ہے، سب لطف اندوز ہو رہے ہیں، اس پر وہ اللہ تعالیٰ کے شکر گزار ہیں۔ انہوں نے کہا کہ وہ اس وقت اپنے ساتھ پیش آنیوالی تمام ترصورتحال سے باہر نکلنے کی کوشش کر رہے ہیں۔ ان کے ساتھ جو کچھ بھی ہوا اسے بھول نہیں پا رہا لیکن بھولنا چاہتا ہوں اور ہنسی خوشی زندگی گزارنا چاہتا ہوں، اس موقع پر شہباز تاثیر نے ان کی رہائی پر مبارکباد کے پیغامات دینے والوں اور مشکل وقت میں ان کے خاندان کی حوصلہ افزائی کرنے والوں کا بھی شکریہ ادا کیا۔ واضح رہے کہ شہباز تاثیر چار سال سے زائد بعد منگل کے روز کوئٹہ کے علاقے کچلاک سے بازیاب ہوئے تھے اور بدھ کے روز انکی اپنے گھر واپسی ہوئی اور اہلخانہ سے ملاقات ہوئی ہے۔


http://www.urdutimes.com/news/11585.html
اعتزاز احسن سینے میں تکلیف کے باعث ہسپتال داخل
لاہور: پیپلز پارٹی کے رہنما اور سینٹ میں قائدحزب اختلاف سینیٹر چوہدری اعتزاز احسن کو سینے میں تکلیف کے باعث ہسپتال میں داخل کر دیا گیا۔ میڈیا رپورٹس کے مطابق ڈاکٹروں کا کہنا ہے کہ چوہدری اعتزاز احسن روٹین کا چیک اپ کرانے آئے تھے کہ سینے میں درد کے باعث انہیں ہسپتال داخل کرایا گیا، ڈاکٹروں کے مطابق اعتزاز احسن صحت یاب ہورہے ہیں۔


http://www.urdutimes.com/news/11584.html
پشاور میں جائیداد کے تنازع پر فائرنگ، 7 افراد ہلاک
پشاور: پشاور میں دو گروپوں میں جائیداد کے تنازع پر فائرنگ میں باپ اور 2 بیٹوں سمیت 7 افراد ہلاک ہوگئے۔ پشاور پولیس کے مطابق دلہ زاک روڈ پر 2 گروپوں میں جائیداد کے تنازع پر مسلح تصادم ہوگیا، فائرنگ 4 افراد موقع پر ہی ہلاک ہوگئے جبکہ 4 میں سے 3 زخمیوں نے اسپتال میں دم توڑا۔ پولیس کا کہنا ہے کہ فائرنگ سے ہلاکتیں دونوں گروپوں کے افراد کی ہوئیں جبکہ مرنے والوں میں باپ اور 2 بیٹے بھی شامل ہیں۔پولیس نے واقعے سے متعلق مزید تحقیقات شروع کردیں۔


http://www.urdutimes.com/news/11583.html
سردار یوسف نے حج کوٹہ سے پانچ فیصدحصہ مانگ لیا
فیصل آباد : وفاقی وزیر مذہبی امور سردار محمد یوسف نے حج کوٹہ میں سے پانچ فیصد ذاتی کوٹہ طلب کرلیا ہے تاہم وفاقی سیکرٹری مذہبی امور سہیل عامر مرزا اور دیگر افسران نے و فاقی وزیر کا حکم ماننے سے معذرت کرلی ہے۔ حج ٹور آپریٹرز کے ذرائع کے حوالے سے ملنے والی اطلاعات کے مطابق گذشتہ روز جائزہ کمیٹی برائے حج 2016 کا اجلاس وزارت مذہبی امور میں وفاقی وزیر مذہبی امور سردار محمد یوسف کی صدارت میں ہوا۔ اجلاس میں وفاقی وزیر نے وزارت حج امور کے ا فسران کو ہدایت کی کہ پرائیویٹ حج ٹورز آپریٹرز کے کوٹے سے پانچ فیصد کٹوتی کرکے وہ کوٹہ ان کے نام مخصوص کیا جائے تاکہ وہ یہ کوٹہ حکومتی جماعت کے ارکان قومی و صوبائی اسمبلیوں کے ساتھ ساتھ دیگر سیاسی رہنماؤں کو جاری کر سکیں۔ مگر اس موقع پر وفاقی سیکرٹری حج امور سہیل عامر مرز ا اور دیگر افسران نے وفاقی وزیر کو آگاہ کیا کہ یہ معاملہ پہلے ہی عدالت عالیہ سندھ میں زیر سماعت ہے جس میں کسی بھی قسم کا کوٹہ کسی اور کو دینے پر پندرہ مارچ تک حکم امتناعی جاری رکھا ہے مگر وفاقی وزیر بضد تھے کہ نہیں ہر صورت پانچ فیصد کوٹہ دیا جائے او ر اس سلسلہ میں جو بھی پالیسی بنا ئی جاسکتی ہے اسے بنایا جائے۔ ذرائع کا کہنا ہے کہ وزارت مذہبی امور حج کے افسران نے وفاقی وزیر کے اس غیر آئینی حکم کو ماننے سے انکار کرتے ہوئے ان سے گزارش کی کہ وزیراعظم پاکستان جو غیر ملکی دورے پر سعودی عرب گئے ہوئے ہیں کی واپسی تک اس مسئلہ کو التواء میں رکھا جائے تاکہ یہ معاملہ ان کے نوٹس میں لایا جائے مگر وفاقی وزیر نے سختی سے حکم دیا ہے کہ انہیں ہر صورت پانچ فیصد کوٹہ ذاتی استعمال کیلئے ملنا چاہیے ذرائع نے بتایا کہ وفاقی وزیر مذہبی امور سردار محمد یوسف اپنے قریبی ساتھیوں کو حج کوٹہ میں نوازنا چاہتے ہیں جبکہ وزارت مذہبی امور کے اعلیٰ افسران اس معاملے میں ان سے تعاون کرنے سے انکاری ہیں۔


http://www.urdutimes.com/news/11581.html
امریکہ بھارت سے مل کر راہداری منصوبہ ختم کرنا چاہتا ہے ، شیخ رشید
اسلام آباد: عوامی مسلم لیگ کے سربراہ شیخ رشید احمد نے کہا ہے کہ امریکہ بھارت کے ساتھ مل کر راہداری منصوبے کو ختم کرنا چاہتا ہے ، حقوق نسواں بل مجھ پر لاگو نہیں ہوتا یہ بل قوم سے مذاق ہے ۔ سندھ میں فوج آچکی حکومت کے رہنے یا جانے سے کوئی فرق نہیں پڑتا ۔ نجی ٹی وی کو دیئے گئے انٹرویو میں شیخ رشید نے کہا کہ اس ملک میں اسمبلی کی کوئی اوقات نہیں اسمبلی کا اجلاس جاری ہے اور کسی کو پتہ نہیں نواز شریف کے دورے کا کیا مقصد ہے۔ نواز شریف اور راحیل شریف کے دورے کا انہی کو علم ہوگا ۔ انہوں نے کہا کہ امریکہ بھارت کے ساتھ مل کر پاک چائنہ اقتصادی ر اہداری منصوبے کو ختم کرنا چاہتا ہے ۔ نواز شریف انڈیا کے نیچے لیٹنے کا شوق پورا کرلیں ۔ شیخ رشید نے کہا کہ پاکستان کرکٹ بورڈ پیسوں کے پیچھے مر رہا ہے۔ پاکستانی کھلاڑی مافیا بن چکے ہیں اس ملک کی یہ بدقسمتی ہے کہ ہمارے ہاں کرکٹ مافیا کا بھی راج ہے کرکٹ ٹیم بھارت جا کر بھی ذلیل ہوگی۔ انہوں نے کہا کہ میرے پاس بھارت کا ایک سال کا ویزہ ہے پاکستان اور بھارت کا میچ دیکھنے جاؤں گا انہوں نے کہا کہ مجھے معلوم نہیں کہ راحیل شریف یا نواز شریف جنرل راحیل کے بغیر دورہ نہیں کرسکتے ۔ انہوں نے کہا کہ کراچی میں غیر اعلانیہ طور پر فوج آچکی اب رینجرز نے تھانے اور تفتیش کے اختیارات بھی مانگ لئے ہیں حکومت کا کوئی عمل دخل نہیں ہے۔ ایسی نام نہاد حکومت کے چلتے رہنے یا چلے جانے سے کوئی فرق نہیں پڑتا انہوں نے کہا کہ ممتاز قادری کا جنازہ تاریخی تھا جس سے پتہ چلتا ہے کہ لوگوں کو اسلام سے لگاؤ ہے۔ اس جنازے میں سنی ، دیو بندی ، بریلوی اہلحدیث سارے شامل تھے انہوں نے کہا کہ سال دو ہزار سولہ سیاسی لحاظ سے بہت ا ہم ہے دس سے زیادہ بڑے لوگ ایم کیو ایم کو چھوڑ رہے ہیں۔ انہوں نے کہا کہ حقوق نسواں بل قوم کے ساتھ بہت بڑا مذاق ہے مجھ پر حقوق نسواں بل لاگو نہیں ہوتا یہ انہی پر لاگو ہوتا ہے جو اسے بناتے ہیں شہباز شریف کی لبرل ازم سے سب واقف ہیں ۔ انہوں نے کہا کہ شریف برادران کچھ پیاروں کے احتساب کیخلاف ہیں ان میں میٹرو ، نندی پور والے بھی شامل ہیں اورنج ٹرین اور دیگر منصوبوں والے بھی ہیں ۔


http://www.urdutimes.com/news/11577.html
مصطفی کمال کا باغ جناح میں پہلا جلسہ کرنیکا اعلان
کراچی : .سابق میئرکراچی مصطفی کمال نے کرا چی میں پہلا جلسہ مزار قائد کے سامنے باغ جناح میں کرنے کا اعلان کردیا ۔ ان کا کہنا تھا کہ ابھی تو لوگ ہمارے پاس آرہے ہیں اور اپنے علاقوں میں آنے کی دعوت دے رہے ہیں۔ ہم نکلیں گے اور جلد ہی باہر جائیں گے تو لوگوں کو پتہ چل جائے گا کہ ہم تیس مارخان نہیں۔مصطفی کمال کا کہنا تھا کہ یہ سب کچھ اللہ تعالی کی مہربانی ہے کہ ہمیں لندن ،سعودی عرب ، ملائشیا، تھائی لینڈ سب جگہ سے خیرسگالی کی کالز آرہی ہیں۔ سب ہمیں خوش آمدید کر رہے ہیں ۔ میں ان سب کا شکریہ ادا کرتا ہوں ۔ سب چاہتے ہیں کہ ہم پاکستان کو امن اور سکون کا گہوارہ بنائیں ، ہم ایک ایسا ماحول چاہتے ہیں کہ را کا ایجنٹ اور دہشت گرد بنانے کی گنجائش ہی نہ رہے ۔ اس موقع پر انہوں نے کہا کہ نئے بچوں کو ہمیں گمراہ ہونے سے بچانا ہے ۔جو بچے غلط ر استے پر چلے گئے انہیں قومی دھارے میں واپس لانا ہے، اب ہمارے کندھوں پر بھاری ذمے داری عائد ہوگئی ہے۔مصطفی کمال کا کہنا تھا کہ ہم ایک مربوط پلان تیار کر رہے ہیں جس میں ہر شعبے کی مشاورت شامل ہوگی۔ہمیں تنظیم کا گراس روٹ لیول پر اسٹرکچر بنانا ہے ۔ میری دعا ہے اللہ تعالی آنکھوں اور ضمیر کے پردے اٹھا دے۔


http://www.urdutimes.com/news/11573.html
حکومت سندھ کا 25 ہزار سے زائد نوکریاں دینے کا فیصلہ
کراچی: حکومت سندھ نے صوبے میں 25 ہزار سے زائد نوکریاں دینے کا فیصلہ کیا ہے۔ ذ رائع کے مطابق وزیر اعلی سید قائم علی شاہ نے صوبے بھر میں خالی اسامیوں کو پر کرنے کا فیصلہ کرتے ہوئے خالی اسامیوں کا ریکارڈ طلب کیا جس پر چیف سیکرٹری نے 25 ہزار خالی آسامیوں کا ریکارڈ وزیر اعلی سندھ کو ارسال کردیا ہے۔ بلدیاتی الیکشن کے مراحل مکمل ہونے کے بعد نوکریوں سے پابندی اٹھا لی جائے گی اور محکمہ تعلیم، صحت، زراعت، ریونیو ، خزانہ، ایکسائز اور خوراک میں 25 ہزار افسران و ملازمین کی بھرتیاں کی جائیں گی۔


http://www.urdutimes.com/news/11570.html
ڈگریاں جعلی ہونے پر پی آئی اے کے 333 ملازمین برطرف
کراچی: پی آئی اے نے ڈگریاں جعلی ہونے پر333 ملازمین کو ملازمت سے فارغ کردیاہے، ذرائع کے مطابق پی آئی اے ملازمین کی طرف سے قومی ائیرلائن کی نجکاری کے خلاف گزشتہ ماہ شدید ا حتجاج کیا تھا ، جس کے بعدحکومت نے پی آئی اے ملازمین کی ڈگریوں کی پڑتال کاکام تیزکردیا۔ ابتدائی طور پر27 سو کے قریب ملازمین کی ڈگریوں کی پڑتال کی گئی، جن میں سے 333 ملازمین کی ڈگریاں جعلی نکلیں، جنہیں فوری طور پر ملازمت سے فارغ کردیاگیا، جبکہ 1597ملازمین کی ڈگریاں مشکوک ہیں۔


http://www.urdutimes.com/news/11556.html
بھارتی جیلوں میں 460 پاکستانی قیدی کا انکشاف
اسلام آباد: مشیر خارجہ سرتاج عزیز نے کہاہے کہ ہندوستان کی جیلوں میں مجموعی طور پر 460 پاکستانی قیدی موجود ہیں ، ابھی تک 37 پاکستانی بھارت میں لاپتہ ہیں ، پاکستان اور بھارت کے مابین قیدیوں کے تبادلے اور ماہی گیروں کی جلد رہائی کے سلسلے میں بات چیت ہوئی ہے تاہم ابھی تک معاہدے پر دستخط نہیں ہوئے ہیں ان خیالات کا اظہار انہوں نے ایوان بالا میں سینیٹر چوہدری تنویر خان سینیٹر خوش بخت شجاعت اور سینیٹر طاہر مشہدی کے ضمنی سوالات کے جوابات کے موقع پر کیا انہوں نے کہاکہ وزیر اعظم پاکستان اور ہندوستان کے وزیر اعظم کے مابین مذاکرات کے موقع پر پاکستان اور بھارت کے مابین ماہی گیروں سے متعلق یہ فیصلہ کیا گیا تھا کہ انہیں دونوں ممالک دو ہفتوں کے اندر اندر دستاویزات کی تصدیق کے بعد رہا کریں گے تاہم اس سلسلے میں ابھی حتمی معاہدہ نہیں ہوا ہے پاکستان نے گذشتہ 5 سالوں کے دوران مجموعی طور پر 1530ماہی گیر رہا کئے ہیں جبکہ ہندوستان نے 388 ماہی گیر رہا کئے ہیں انہوں نے کہاکہ ہندوستان کے ساتھ معاہدے کے بعد وہاں پر قیدیوں تک رسائی دی جا رہی ہے اور پاکستان اس سلسلے میں اقدامات کر رہا ہے انہوں نے کہاکہ اس سلسلے میں ایک ایم او یو بنا کر ہندوستان کو بھجوا یا گیا ہے جس کے بارے میں تاحال انہوں نے کوئی جواب نہیں دیا گیا ہے انہوں نے بتایاکہ پاکستان کے پاس ہندوستان کی جیلوں میں قید پاکستانیوں کے بارے میں تفصیلی لسٹ موجود ہے اورانہیں فاضل ممبران کوجلد ہی فراہم کر دیا جائے گاانہوں نے کہاکہ پاکستان اور ہندوستان کے مابین قیدیوں کی لسٹیں کے تبادلے کا بھی معاہدہ ہوا ہے انہوں نے بتایاکہ اس وقت بھارتی جیلوں میں مجموعی طورپر 460پاکستانی قیدی موجود ہیں جس میں شہری قیدی347جبکہ113ماہی گیر ہیں ان قیدیوں پر بھارت میں غیر قانونی داخلے ،زائد المعیاد قیام ،ادویات کی سمگلنگ جاسوسی اور دہشت گردی کے الزامات کے تحت گرفتار کیا گیا ہے انہوں نے بتایاکہ اس وقت تک بھارت میں قید 74سول قیدیو ں سمیت 149قیدیوں کی تصدیق ہوچکی جبکہ37پاکستانی ابھی تک لاپتہ ہیں 96 ماہی گیروں کی بھی تصدیق ہوچکی ہے جبکہ صرف17 ماہی گیروں کی تصدیق باقی ہے۔


http://www.urdutimes.com/news/11551.html
کراچی: مختلف علاقوں میں آپریشن کے دوران10 ملزمان گرفتار
کراچی: قانون نافذکرنے والے اداروں کا مختلف علاقوں میں آپریشن 10ملزمان زیرحراست اسلحہ منشیات و د یگر سامان برآمد تفتیش کیلئے نامعلوم مقام پرمنتقل ، تفصیلات کے مطابق قانون نافذ کرنے والے اداروں نے شہرکے مختلف علاقوں لیاری سلاٹرہاؤس، کمہاڑواڑہ، گل محمدلین، سیفی لین، مرزاآدم خان روڈ، لی مارکیٹ، چیل چوک، گارڈن ، پاک کالونی، لیاقت آباد، لائنزایریا، گزری سمیت دیگر علاقوں میں آپریشن کرتے ہوئے داخلی و خارجی راستوں کو ر کاوٹیں لگا کر بند کر دیا اورکسی بھی شخص کو علاقے سے باہر یا ا ندر آنے جانے کی اجازت نہیں تھی، قانون نافذکرنے والے اداروں نے آپریشن شروع کرتے ہوئے علاقے میں داخل ہوئے اورگھرگھر تلاشی اور ملزمان کے ٹھکانوں پر کارروائی کرتے ہوئے 10ملزمان کو حراست میں لے کرتفتیش کیلئے نامعلوم مقام پرمنتقل کر دیا ، باخبر ذرائع نے بتایا کہ ملزمان کے قبضے سے اسلحہ، منشیا ت اور دیگر سامان برآمد ہوا ہے اور زیرحراست ملزمان میں سیاسی جماعت کے کارکن، لیاری گینگ وار بابالاڈلہ عرف بنگالی کے کمانڈر اور د یگر شامل ہیں، اور یہ ملزمان جاوید بلوچ، نویدبلوچ اور سلیمان بلوچ کے خلاف لیا ری کے مختلف تھانوں میں مقدمات درج ہیں اور ملزمان متعددسنگین وارداتوں میں مطلوب ہیں۔


http://www.urdutimes.com/news/11546.html
دریاؤں اور آبی ذخیروں میں پانی کی صورتحال
لاہور: تربیلا ، منگلا اور چشمہ کے آبی ذخائر میں آج پانی کی آمد و اخراج ، ان کی سطح اور بیراجوں میں پانی کے بہاؤ کی صورت حال حسب ذیل رہی: دریا سندھ (تربیلاکے مقام پر) آمد 23800کیوسک اور اخراج 42200کیوسک، کابل(نوشہرہ کے مقام پر) آمد 9800کیوسک اور اخراج 9800کیوسک، جہلم (منگلاکے مقام پر) آمد 15000کیوسک اور اخراج 38000کیوسک، چناب (مرالہ کے مقام پر) آمد 7800کیوسک اور اخراج 3000کیوسک بیراج :جناح: آمد 77800کیوسک اور اخراج 71400کیوسک،چشمہ: آمد 70200کیوسک اور اخراج 56000 کیوسک، تونسہ:آمد 59800 کیوسک اور اخراج 50700کیوسک، پنجند: آمد 25900کیوسک اور اخراج 22000کیوسک، گدو: آمد 63300کیوسک اور اخراج 57600کیوسک، سکھر: آمد 46300کیوسک اور اخراج 19400کیوسک، کوٹری: آمد 4500کیوسک اور اخراجNil ۔ ریزروائرز : تربیلا: ریزروائر کا کم از کم آپریٹنگ لیول 1380 فٹ، ریزروائر میں پانی کی موجودہ سطح 1446.33فٹ، ریزروائر میں پانی ذخیرہ کرنے کی انتہائی سطح 1550فٹ اور آج قابلِ استعمال پانی کا ذخیرہ 1.389 ملین ایکڑ فٹ۔ منگلا:ریزروائر کا کم از کم آپریٹنگ لیول 1040فٹ، ریزروائر میں پانی کی موجودہ سطح 1102.40فٹ، ریزروائر میں پانی ذخیرہ کرنے کی انتہائی سطح 1242فٹ اور آج قابلِ استعمال پانی کا ذخیرہ 0.654 ملین ایکڑ فٹ۔ چشمہ:ریزروائر کا کم از کم آپریٹنگ لیول637فٹ،ریزروائر میں پانی کی موجودہ سطح 645.60 فٹ، ریزروائر میں پانی ذخیرہ کرنے کی انتہائی سطح 649 فٹ اور آج قابلِ استعمال پانی کا ذخیرہ 0.156 ملین ایکڑ فٹ۔ تربیلا اور چشمہ کے مقامات پر دریائے سندھ، نوشہرہ کے مقام پر دریائے کابل اور منگلا کے مقام پر دریائے جہلم میں پانی کی آمد اور اخراج 24گھنٹے کے اوسط بہاؤ کی صورت میں ہے جبکہ دیگر مقامات پر پانی کی آمد و اخراج کی تفصیل آج صبح 6 بجے کی ہے۔


http://www.urdutimes.com/news/11541.html
دنیا میں 50 سال کے دوران کئی معروف شخصیات کو اغوا کیا گیا
لاہور: سابق گورنر پنجاب سلمان تاثیر کے بیٹے شہباز تاثیر کو چار سال چھ ماہ بارہ دن بعد بازیاب کرایا گیا۔ شہبازتاثیر کو اْن کے والد سابق گورنر پنجاب سلمان تاثیر کے قتل کے 7 ماہ 22 دن بعد لاہور سے اغوا کیا گیا۔ سلمان تاثیر کے قاتل ممتاز قادری کی پھانسی کے 8 روز بعد شہباز تاثیر کی 1652دن کی اسیری ختم ہوئی، اب وہ آزاد ہیں۔ اپنے والد کے مقدمہ قتل کے گواہ شہباز تاثیر کو طویل اسیری کے بعد آزادی نصیب ہوئی۔ رپورٹ کے مطابق 50 سا ل کے دوران دنیا کی کئی معروف شخصیات کو اغوا کیا گیا۔ اٹلی کے سابق وزیر اعظم آلڈورومیو مورو کو کمیونسٹ تنظیم ریڈ بریگیڈ نے اغوا کر کے 55 دن بعد 16مارچ 1978 کو قتل کر دیا تھا۔ اٹلی میں تعینات نیٹو کے لیے کام کرنے والے امریکی جنرل جیمز لی ڈوزیئر کو بیوی کے ساتھ مارکسٹ دہشت گرد گروپ نے 17 دسمبر 1981 کو اغوا کیا، انہیں 28 جنوری 1982 کو چھڑالیا گیا۔ کولمبیا کے صدارتی امیدوار انگرڈ بیٹن کو رٹ فروری 2002 میں اغواء کر لیے گئے اور 2007 تک اسیر رہے۔ مقبوضہ کشمیر کے سابق وزیر اعلیٰ مفتی محمد سعید مرحوم کی بیٹی روبیہ سعید کو جے کے ایل ایف نے 8 دسمبر 1989 کو اغوا کیا، جے کے ایل ایف کے پانچ ساتھیوں کی بھارتی قید سے رہائی کے بدلے روبیہ سعید کو چھوڑ دیا گیا۔ اسیری کے 1652 روز شہباز تاثیر کے خاندان کے لیے تکلیف سے بھرے تھے۔ اگست 2013 کو نیوز ویک کے لیے ایک مضمون میں شہباز کی اہلیہ ماہین تاثیر نے لکھا کہ 5 عیدیں، شادی کی چار سالگرہ گزر گئیں، اطراف میں دنیا بدل گئی لیکن ان کے لیے کچھ نہ بدلا۔


http://www.urdutimes.com/news/11531.html
ٹوبہ ٹیک سنگھ : سزائے موت کے قیدی کوپھانسی دیدی گئی
ٹوبہ ٹیک سنگھ: ڈسٹرکٹ جیل ٹوبہ ٹیک سنگھ میں سزائے موت کے ایک قیدی کو پھانسی دے دی گئی۔ مجرم طارق محمود نے 1999 میں رشتے کے تنازع پر ایک شخص کو قتل کردیا تھا۔ اس سے قبل پھانسی کے مجرم طارق محمودکو اس کے عزیز و اقارب سے آخری ملاقات بھی کرائی گئی۔


http://www.urdutimes.com/news/11526.html
عزیر بلوچ کے قریبی ساتھی انسپکٹر چاند نیازی نے کئی اہم راز اگل دیئے
کراچی: کراچی میں عوام کی جان و مال کے محافظ ہی لٹیرے نکلے ، لیاری گینگ وار کے سرغنہ عزیر جان بلوچ کے قریبی ساتھی انسپکٹر چاند خان نیازی سے تفتیش میں اہم پیش رفت ہوئی ہے۔ گرفتار ملزم چاند خان نیازی نے انکشاف کیا ہے انسپکٹر امتیاز نیازی ، انسپکٹر عابد تنولی عزیر بلوچ کے احکامات کے مطابق کام کرتے تھے۔ عزیر جان بلوچ کے قریبی ساتھی ملزم انسپکٹر چاند خان نیازی نے ابتدائی تفتیش میں یہ چشم کشا انکشاف کیا ہے کہ ایس پی رینک سے لیکر کانسٹیبل رینک کے پولیس اہلکار عزیر بلوچ کے زیر اثر کام کرتے تھے۔ ان 14 پولیس اہلکاروں میں کچھ ریٹائرڈ افسران بھی ہیں جن میں سابق ایس پی لیاری رئیس غنی ، سابق ایس ایچ او بغدادی عابد تنولی اور انسپکٹر امتیاز نیازی ، عزیر بلوچ کے احکامات کے مطابق کام کرتے تھے۔ تفتیشی ذرائع کا کہنا ہے کہ پولیس کانسٹیبل فاروق نیازی بیٹر کے طور پر کام کرتا رہا۔ ذرائع کے مطابق حاضر سروس اور ریٹائرڈ پولیس ا ہلکاروں کو تفتیش کیلئے طلب کیا جاسکتا ہے۔ چاند خان نیازی کو چند روز قبل رینجرز نے گرفتار کیا گیا تھا۔ انسپکٹر چاند خان نیازی پر ارشد پپو ، یاسر عرفات اور یاسر پٹھان کے قتل میں ملوث ہونے کا الزام ہے۔ تفتیشی ذرائع کے مطابق تمام 14 پولیس اہلکاروں کو تفتیش کے لیے طلب کیا جاسکتا ہے۔


http://www.urdutimes.com/news/11522.html
اسلحہ برآمدگی کیس ، ایم کیو ایم کے 26 کارکنوں پر فرد جرم عائد
ملزموں میں فیصل موٹا ، عبید کے ٹو ، عامر سر پھٹا اور دیگر شامل ، تمام کی جانب سے صحت جرم سے انکار کراچی : انسداد دہشت گردی عد الت نے اسلحہ برآمدگی کیس میں ایم کیو ایم کے 26 کارکنوں پر فرد جرم عائد کر دی۔ انسداد دہشت گردی عدالت کراچی نے ایم کیو ایم کے 26 کارکنوں پر فرد جرم عائد کردی۔ ملزموں میں فیصل موٹا ، عبید کے ٹو ، عامر سر پھٹا اور دیگر شامل ہیں۔ ملزموں نے صحت جرم سے انکار کر دیا۔ عدالت نے آئندہ سماعت پر گواہوں کو طلب کرلیا۔ ملزمان کو نائن زیرو پر چھاپے کے دوران گرفتار کیا گیا تھا۔ ملزمان پر دھماکا خیز مواد اور غیر قانونی اسلحہ رکھنے کا الزام ہے۔ ادھر عدالت نے گواہان اورتفتیشی ا فسران کو طلب کرلیا۔


http://www.urdutimes.com/news/11516.html
غیرملکیوں کو شناختی کارڈ جاری کرنیوالے 5 نادرا اہلکار گرفتار
کراچی: ایف آئی اے نے غیرملکیوں کو قومی شناختی کارڈ جاری کرنے والے دو خواتین سمیت 5 نادر ا اہلکاروں کو گرفتار کرلیا ہے۔ ایڈیشنل ڈائریکٹر ایف آئی اے جاوید اکبر ریاض کے مطابق گرفتار اہلکاروں میں نادرا خیابان اتحاد کیوسک کے اسسٹنٹ ڈائریکٹر طارق، ڈپٹی اسسٹنٹ ڈائریکٹر شیراز گل خاور، ڈپٹی اسسٹنٹ ڈائریکٹر عاقل شکور، ڈیٹا انٹری افسر صوفیہ پروین او ر ڈیٹا انٹری افسررضیہ سعید شامل ہیں۔ ا یڈیشنل ڈائریکٹر کے مطابق گرفتار اہلکاروں نے ازبک اور افغانیوں کو قومی شناختی کارڈ بناکردیئے، جعلی شناختی کارڈ بنوانے والوں میں ایک ازبک خاتون گرفتار بھی کی گئی جبکہ ایک سابقہ یوسی ناظم بھی اس سلسلے میں گرفتار ہوا جس نے ان غیر ملکیوں کی تصدیق کی۔


http://www.urdutimes.com/news/11499.html
شہباز تاثیر خصوصی طیارے کے ذریعے کوئٹہ سے لاہور روانہ
لاہور: کوئٹہ کے قریب کچکلاک سے بازیاب ہونے والے شہباز تاثیر کو خصوصی طیارے کے ذریعے کوئٹہ سے لاہور روانہ کر دیا گیا، خصوصی طیارہ صبح راولپنڈی سے کوئٹہ پہنچا تھا۔ شہباز تاثیر کو کوئٹہ کے خالد ایئربیس سے خصوصی طیارے سے لاہور روانہ کیا گیا، ذرائع کے مطابق آج دوپہر پریس کانفرنس میں میڈیا کے سامنے لائے جانے کا امکان ہے۔ بازیابی کے بعد شہباز تاثیر کو کوئٹہ کینٹ کے میس میں ٹہرایا گیا تھا۔ شہباز تاثیر کو 1652 دنوں کے بعد بحفاظت بازیاب کرایا گیا، انہیں اپنے والد سلمان تاثیر کے قتل کے 7 ماہ 22 دن بعد لاہور سے اغوا کیا گیا تھا ۔


http://www.urdutimes.com/news/11492.html
پاکستان بھر میں بارشوں کے نئے سلسلے کی پیشگوئی
اسلام آباد :پاکستان میں اگلے سات دنوں تک شدید بارشوں سے بعض مقامات پر سیلابی صورتحال کی پیش گوئی کی گئی ہے۔ پاکستان کے محکمہ موسمیات نے منگل کو خبردار کیا کہ شدید بارشوں سے بڑے شہروں میں سیلابی صورتحال کے ساتھ ساتھ بلوچستان ، خیبر پختونخوا، فاٹا، ڈیرہ غازی خان، راولپنڈی ڈویژن اور کشمیر کے غیر محفوظ علاقوں میں سیلابی ریلوں کا اندیشہ ہے۔ اس کے علاوہ آئندہ سات دنوں میں بلوچستان، پنجاب اور خیبر پختونخوا کے کچھ علاقوں میں بارشوں کے علاوہ آندھی آنے کے بھی خطرات ہیں۔ سندھ میں 108 سے 92 کلومیٹر فی گھنٹہ کی رفتار سے آندھی کی پیش گوئی ہے۔ محکمہ نے بلوچستان میں مچھیروں کو مشورہ دیا ہے کہ وہ بدھ اور جمعرات کو محتاط رہیں۔ اس کے علاوہ متعلقہ حکام سے کہا گیا ہے کہ وہ اگلے سات دنوں تک بلوچستان، خیبر پختونخوا اور پنجاب کے اندر غیر معمولی موسمی صورتحال کی پیش نظر الرٹ رہیں۔ بتایاجاتا ہے کہ بارشوں کا کم زور سلسلہ بدھ کو بلوچستان سے شروع ہونے کے بعد خیبر پختونخوا کے زیریں اور بالائی سندھ میں داخل ہو گا، جس کے بعد جمعرات کو اس کی شدت میں تیزی آئے گی اور یہ اگلے پانچ دنوں میں باقی ملک کو اپنی لپیٹ میں لے لے گا ۔جمعرات کو بلوچستان میں شدید بارشیں متوقع ہیں۔ بارشوں سے کوئٹہ، ژوب، قلات، سبی، نصیر آباد جبکہ لوئر کے پی (بنوں اور ڈی آئی خان)، جنوبی پنجاب (بہاولپور، ملتان اور ڈی جی خان) فاٹا اور بالائی سندھ(سکھر، لاڑکانہ) متاثر ہو سکتے ہیں۔ اس کے علاوہ جمعرات کو ہی بالائی پنجاب (راولپنڈی، سرگودھا، گجرنوالہ)، اپر کے پی( پشاور، کوہاٹ، مردان، ہزارہ اور مالاکنڈ)، زیریں سندھ ( کراچی اور حیدر آباد) میں بھی بارشیں اور تیز ہوائیں چلتی رہیں گی۔


http://www.urdutimes.com/news/11481.html
شہباز تاثیر کی رہائی کے بعد کی تصاویر جاری
اسلام آباد: آئی ایس پی آر نے شہباز تاثیر کی رہائی کے بعد کی تصاویر جاری کر دیں۔ ڈی جی آئی ایس پی آر کی جانب سے شہباز تاثیر کی تازہ تصاویر میڈیا کو دی گئی ہیں، شہباز تاثیر بڑی داڑھی اور لمبے بالوں کے ساتھ بیٹھے ہیں۔ آئی ایس پی آر کا کہنا ہے کہ شہباز تاثیر مکمل طور پر صحت مند ہیں اور فوج کی حفاظت میں ہیں، ان کی تصاویر منگل کی رات ساڑھے 9 بجے لی گئی ہیں۔ واضح رہے کہ سابق گورنر پنجاب سلمان تاثیر کے بیٹے شہباز تاثیر کو تقریبا پانچ سال بعد بلوچستان سے بازیاب کرا لیا گیا۔ انٹر سروسز پبلک ریلیشنز (آئی ایس پی آر) کے مطابق شہباز تاثیر کو بلوچستان کے علاقے کچلاک سے سی ٹی ڈی اور انٹیلی جنس اداروں نے مشترکہ کارروائی کے دوران بازیاب کر وایا۔ وزیر داخلہ چوہدری نثار علی خان نے شہباز تاثیر کی بازیابی کی خبر کی تصدیق کر دی ہے۔ سینیٹ اجلاس کے دوران ان کا کہنا تھا کہ شہباز تاثیر جلد اپنے خاندان کے ساتھ ہوں گے۔


http://www.urdutimes.com/news/11480.html
انسانی ہمدردی کے تحت 87 بھارتی قید ی رہا
اسلام آباد: پاکستان نے انسانی ہمدردی کے تحت 87 بھارتی قیدیوں کو رہا کر کے واہگہ بارڈر پر بھارتی سکیورٹی فورسز کے حوالے کردیا ۔ دفتر خارجہ کے ترجمان کے مطابق پاکستان نے 87 بھارتی قیدیوں کو انسانی ہمدردی کے تحت رہا کر دیا ہے رہائی پانے والوں میں چھیاسی بھارتی ماہی گیر اور ایک عام شہری شامل ہے رہائی پانے والے تمام افراد کو واہگہ بارڈر پر بھارتی حکام کے حوالے کیا گیا ہے ترجمان کا کہنا ہے کہ یقین ہے کہ انسانی ہمدردی کا یہ اقدام دونوں ملکوں کے درمیان مفاہمت بڑھائے گا اور امید ہے کہ بھارت بھی ایسا ہی اقدام کرے گا۔


http://www.urdutimes.com/news/11479.html
را پاکستان میں دہشتگردی میں ملوث ہے، سرتاج عزیز
اسلام آباد : مشیر خارجہ سرتاج عزیز نے ایوان بالا کو بتایا ہے کہ بھارت کی سلامتی کونسل کا مستقل رکن بننے کی ہر سطح پر مخالفت کی جائے گی، بھارتی خفیہ ایجنسی را پاکستان میں دہشت گردی میں ملوث ہے ، پاکستان کسی بھی ملک کو ایٹمی اثاثے منتقل نہیں کرے گا، افغانستان اور طالبان کے مابین مذاکرات کی ذمہ داری صرف پاکستان پر عائد نہیں ہوتی ہے بلکہ امریکہ چین اور افغانستان سمیت چار ملکی اتحادی کمیٹی پر عائد ہوتی ہے ا ن خیالات کا اظہار انہوں نے حافظ حمد اللہ ، سینیٹر سحر کامران ، سینیٹر شیری رحمن کی جانب سے امریکی وزیر خارجہ کے پاکستان کے ایٹمی اثاثے سے متعلق تحریک ا لتوا پر بحث کو سمیٹتے ہوئے کیا تحریک پر بحث کرتے ہو ئے حافظ حمد اللہ نے کہا کہ اخبارات میں امریکی وزیر خارجہ کے حوالے سے ایک خبر آئی تھی کہ سعودی عرب پاکستان سے ایٹم بم خرید سکتا ہے پاکستان کو ایسے معاملات کا نوٹس لینا چاہیے سینیٹر سحر کامران نے کہا کہ حکومت کو ہندوستان کی جانب سے الزام تراشی کا نوٹس لینا چاہیے سینیٹر شیر ی رحمن نے کہاکہ پاکستان ایک ذمہ دار ملک ہے جو کسی بھی طرح کے ایٹمی پھیلاؤ میں مصروف نہیں ہے سینیٹر مشاہد حسین سید نے کہاکہ امریکہ کا پاکستان کے ساتھ رویہ اور معیار دوہرا ہے امریکہ پاکستان کی قربانیوں کا زکر نہیں کرتا ہے بلکہ مزید اقدامات کرنے کا کہتا ہے انہوں نے کہاکہ امریکہ ہندوستان کی حمایت کر رہا ہے تحریک التوا پر بحث کو سمیٹتے ہوئے مشیر خارجہ سرتاج عزیز نے کہا کہ جس اخباری بیان پر یہ تحریک التو ہے وہ رپورٹنگ صحیح نہیں ہے انہوں نے کہا کہ انٹریو میں ایران اور سعودی عرب کے مابین تنازعے کے تناظر میں یہ سوال کیا گیا تھا اور امریکی وزیر خارجہ نے اس کو ایک مفروضہ قرار دیا تھا انہوں نے کہاکہ سعودی عرب کے ساتھ ہمارے بہترین تعلقات ہیں مگر ایٹمی ہتھیاروں کے حوالے سے ہماری اپنی پالیسی ہے اور ہم ایٹمی عدم پھیلاؤ پر کاربند ہے انہوں نے کہاکہ وزیر اعظم پاکستان کے اکتوبر میں دورے کے دوران واضح طور پر کہاگیا کہ یہ ہماری سیکورٹی کا مسئلہ ہے اور ایٹمی صلاحیت پر کوئی سمجھوتہ نہیں کیا جائے گا اور پاکستان کی سلامتی کیلئے تمام تر اقدامات کئے جائیں گے انہوں نے کہاکہ طالبان کا وجود افغانستان پر روس کے حملے کے ایک عشرے بعد آیا ہے امریکہ کے افغانستان پر حملے کے بعد بہت سارے طالبان پاکستان آئے تھے تاہم پاکستان میں اپریشن ضرب عضب کے موقع پر افغان طالبان واپس چلے گئے ہیں ا نہوں نے کہاکہ طالبان پاکستان کی بات نہیں مانتے ہیں پاکستان کا رابطہ طالبان کے قطر آفس کے زریعے سے ہے انہوں نے کہاکہ پاکستان افغانستان میں امن کا خواہاں ہے اور چار ملکی گروپ طالبان اور افغانستان کے مابین مذاکرات کا حامی ہے انہوں نے کہاکہ طالبان کی جانب سے مذاکرات کے سلسلے میں جو شرائط عائد کی گئی ہیں ان پر چاروں ممالک غور کریں صرف پاکستان پر ان کی ذمہ داری عائد نہیں ہے انہوں نے کہاکہ ہم نے افغانستان اور طالبان کے مابین مذاکرات کے سلسلے میں پیش کش کی تھی انہوں نے کہاکہ ہندوستان کے وزیر دفاع نے یہ بیان دیا تھا کہ پاکستان سے نان سٹیک ایکٹر ہندوستان میں مداخلت کرتے ہیں میں یہ واضح کردوں کہ ہندوستان کی خفیہ ایجنسی را پاکستان میں دہشت گردی کی ذمہ دار ہے انہوں نے کہاکہ پاکستان اور امریکہ کے مشترکہ بیان میں پاکستان کی کشمیر سمیت اہم مسائل کے بارے میں پاکستان کی سفارت کاری کی تعریف کی گئی ہے انہوں نے کہاکہ ہماری ایٹمی پالیسی میں کوئی تبدیلی نہیں ہوگی ہم نے نیوکلیر سپلائر گروپ میں شمولیت کیلئے کافی کوششیں کی ہیں چین کی مدد سے ہم نے پیش رفت کی ہے اور اپنی سیکورٹی کے ساتھ دنیا کے سامنے اپنا موقف بہترین انداز میں پیش کریں گے۔ سینٹ کا اجلاس بدھ کی صبح 10بجے تک ملتوی کر دیا گیا ہے ۔


http://www.urdutimes.com/news/11476.html
شہباز تاثیرکی بازیابی کی خبر آمنہ تاثیر کے گھرخوشی کا سماں
لاہور: شہبازتاثیرکی بازیابی کی خبر ملتے ہی آمنہ تاثیر کے گھرخوشی کا سماں ، رشتہ داروں کی آمدکا سلسلہ شروع ہوگیا، مبارکبادیں ملتی رہیں ۔ میڈیا پر شہبازتاثیرکی بازیابی کی خبر نشر ہو نے کے ساتھ ہی سابق گورنر سلیمان تاثیر کے رشتہ داران کے گھرپہنچنا شروع ہوگئے جنہوں نے شہبازتاثیرکی والدہ آمنہ تاثیرکوبیٹے کی بازیابی پر مبارکباد دی اور گھر پر خوشی کا سماں بندھ گیا آمنہ تا ثیر نے ایک نجی ٹی وی سے گفتگوکرتے ہوئے کہاکہ بیٹے کی بازیابی کی خبر ملی ہے تاہم ابھی اس سے بات نہیں ہوئی ، پاکستان علماء کونسل کے چیئرمین علامہ طاہراشرفی بھی شہبازتاثیرکی بازیابی پر مبارکباد دینے کے لئے سابق گورنر کے گھرگئے۔


http://www.urdutimes.com/news/11475.html
پسند کی شادی کرنیوالی بھارتی خاتون کی پاکستانی شوہر سے علیحدگی
لیہ : پسند کی شادی کرنے والی بھارتی خاتون سے پاکستانی شوہر نے علیحدگی اختیار کرلی۔ بھارتی خاتون مریم بی بی نے پاکستانی شہریت کیلئے درخواست دے رکھی ہے۔ پولیس کے مطابق محمد منشا نے مریم بی بی کے بارے میں پولیس کو خود اطلاع دی، تاہم مریم بی بی نے طلاق کے بعد پناہ کیلئے پولیس سے مدد مانگ لی ہے۔ تھانہ چوک اعظم نے مجسٹریٹ کو خاتون کے بے گھر ہونے کی اطلاع دی۔ علاقہ مجسٹریٹ نے مریم بی بی کو تین روز کیلئے دارالامان بھیج دیا ہے۔


http://www.urdutimes.com/news/11471.html
اقبال ظفر جھگڑا کی نشست پر آصف کرمانی کو سینٹ کا ٹکٹ دینے کا فیصلہ
اسلام آباد: مسلم لیگ (ن) نے گورنر کے پی کے اقبال ظفر جھگڑا کی نشست پر اسلام آباد سے سینٹ کی نشست کیلئے ٹکٹ دینے کا فیصلہ کرلیا ۔ اس نشست پر انجم عقیل ، ظفر علی شاہ اور چوہدری اشرف گجر بھی امیدوار تھے لیکن پارٹی نے آصف کرمانی کو وفاقی دارالحکومت سے خالی ہونیوالی اس نشست پر ٹکٹ جاری کرنے کا فیصلہ کیا ہے آصف کرمانی اس وقت وزیراعظم کے پولیٹیکل سیکرٹری کے طور پر کام کر رہے ہیں وزیراعظم کے پولیٹیکل سیکرٹری کیلئے سابق سیکرٹری خزانہ عبدالغفور کا نام زیر غور ہے جو کہ پنجاب بینک کے اہم عہدے پر کام کر رہے ہیں اور وزیر خزانہ اسحاق ڈار کے بہت قریبی دوست شمار ہوتے ہیں ۔


http://www.urdutimes.com/news/11469.html
خواتین کو شریعت کے مطابق حقوق دلوائیں گے،عمران خان
پشاور: پاکستان تحریک انصاف کے چیر مین عمران خان نے کہا کہ اسلامی شریعت کے مطابق خواتین کو حقوق دلوائیں گے۔ تعلیم سے خواتین میں شعور پیدا ہو جاتا ہے اور اس سے ان کی اپنے حقوق کیلئے جد وجہد مزید مضبوط ہونگی۔ خواتین کو تعلیم کی زیور سے آراستہ کر کے ہی معاشرہ ترقی کی جانب گامزن ہوسکتا ہے۔ خیبر پختونخوا میں تعلیم کو بنیادی اور ترجیحی بنیادوں پر عام کرنے کی کوشش کر رہے ہیں صوبے میں 100 سکولز بنیں گے تو اس میں 70 فیصد حصہ خواتین کا ہوگا۔ انہوں نے ان خیالات کا اظہار خواتین کے عالمی دن کی مناسبت سے بے نظیر وومن یونیورسٹی پشاور میں منعقدہ پروگرام سے خطاب کرتے ہوئے کیا ۔ عمران خان کا کہنا تھا کہ خواتین کو باور کرائیں گے کہ اْن کو تعلیم دی جائے گی جبکہ خیبر پختونخوا میں خواتین کی تعلیم کیلئے ترجیحی بنیادوں پر کام کیا جائیگا ان کا کہنا تھا کہ معاشرہ اور ملکی ترقی میں خواتین کا اہم کردار ہے اسلیئے خواتین کو تعلیم کے زیور سے آراستہ کیا جائیگا جسکی وجہ سے خواتین میں شعور پیدا ہوکر وہ اپنے حقوق کیلئے بھر پور جد وجہد کرے ۔ انکا کہنا تھا کہ تعلیمی میدان میں انقلاب سے خیبر پختونخوا میں خواتین مضبوط ہونگی۔تعلیمی ایمرجنسی میں اگر خیبر پختونخوا میں 100 سکولز بنیں گے تو 70 خواتین کے لیے ہونگے۔ ا نکا کہنا تھا کہ صوبے میں حکومت کو نئے سکولوں کی تعمیر پر مبارک باد دیتا ہوں۔ تعلیم سے خواتین با اختیار بنے گی اْن کا کہنا تھا کہ صوبے میں ایک کالج لڑکوں کے لیے تو 2 لڑکیوں کے لیے بنائیں گے۔ انکا کہنا تھا کہ اسلامی اصولوں او ر شریعت کے مطابق حقوق دلوائینگے ۔ ہمیں اپنے خاندانی نظام کو بچانا ہو گا اور ساتھ میں خواتین کو بھی ترقی دینا ہو گی۔ عمران خان کا کہنا تھا کہ خیبر پختونخوا پولیس ملک بھر کی پولیس کے لیے رول ماڈل ہے جس میں دن بدن مزید بہتری کی جا رہی ہے اور خیبر پختونخوا پولیس کی ملک بھر میں تعریف کی جا رہی ہے۔ خیبر پختونخوا تھانہ کلچر کو تبدیل کر دیا ہے تعلیم، صحت اور پولیس کو سیاست سے صاف کر دیا ہے۔ ملک میں انصاف کے حصول کے لیے لڑ رہے ہیں۔ خیبر پختونخوا میں سب سے پہلے اور جامع حکمت عملی کے تحت بلدیاتی انتخابات کروا دیئے جس کی وجہ سے ملک بھر میں سب سے پہلے اختیارات کو نچلی سطح پر منتقل کر دیا ہے ۔


http://www.urdutimes.com/news/11465.html
علامہ طاہر اشرفی تحفظ خواتین بل کے حامی
اسلام آباد: پنجاب اسمبلی کی جانب سے منظور کیے گئے تحفظ خواتین ایکٹ برائے 2016 کی مخالفت تو مختلف مذہبی جماعتوں اور پارٹیوں سے تعلق رکھنے والے ناقدین نے کی، لیکن اب ایک عالم دین اس قانون کی حمایت میں بھی آگے بڑھ آئے ہیں۔ پاکستان علما کونسل (پی یو سی) کے چیئرمین حافظ محمد طاہر اشرفی کے مطابق لڑکیوں کی تعلیم کی مخالفت کرنے والے عناصر کا اسلام سے کوئی تعلق نہیں۔ علامہ اشرفی کا کہنا تھا کہ یہ لوگ جہالت کی باتیں کر رہے ہیں، لیکن درحقیقت تحفظ خواتین ایکٹ، خواتین پر تشدد کے خاتمے میں مدد دے گا. ان کا مزید کہنا تھا، بعض علماکی جانب سے یہ تنقید فضول ہے کہ یہ بل خاندانی نظام میں بگاڑ پیدا کر دے گا پاکستان علما کونسل کے خواتین ونگ اور مدارس کی خواتین طلبہ کے وفد سے خطاب کے دوران طاہر اشرفی کا کہنا تھا کہ لبرل علماکا ماننا ہے کہ تمام اصلاح پسند قوانین، علما اور ملک کی مذہبی قیادت پر تنقید کے بجائے ترقی کی تجاویز کے ساتھ آگے آنا چاہیئے. طاہر اشرفی نے کہا، میں لڑکیوں کی تعلیم اور دیگر معاشرتی برائیوں جیسے جہیز وغیرہ کے خاتمے کے لیے تمام علمائے کرام کو ذمہ دارانہ کردار ادا کرنے کی دعوت دیتا ہوں۔ ا ن کا کہنا تھا کہ اپنے قیام کے وقت سے پاکستان علماکونسل خواتین کے حقوق کے لیے اپنی آواز بلند کر رہی ہے۔ پا کستان علما کونسل ان چند مذہبی کونسلز میں سے ایک ہے، جنھوں نے ممتاز قادری کی پھانسی کے خلاف احتجاج نہیں کیا۔ پھانسی کے دن طاہر اشرفی کا کہنا تھا کہ ممتاز قادری کی پھانسی ریاستی قوانین پر عملدرآمد ہے اور یہ حکومت کی ذمہ داری ہے کہ وہ اپنے شہریوں کی حفاطت اور ریاست کے قوانین کے نفاذ کو یقینی بنائے. ان کا کہنا تھا کہ اگر جذبات اور وابستگیوں کی بنیاد پر قتل کرنے کی اجازت دے دی جائے تو مہذب معاشرہ راکھ میں تبدیل ہو سکتا ہے۔ مدرسے کی خواتین طلبہ سے گفتگو کرتے ہوئے پاکستان علما کونسل کے چیئرمین کا کہنا تھا، اسلام خواتین پر مردوں کے تشدد کے خلاف ہے اور اسلام کی تعلیمات اس حقیقت کی گواہ ہیں کہ اسلام نے ان مردوں کو بھی سزائیں دیں جنھوں نے اپنی بیٹیوں، بیویوں یا خواتین پر تشدد کیا۔


http://www.urdutimes.com/news/11460.html
آرمی چیف جنرل راحیل سے برطانوی وزیر خارجہ کی ملاقات
راولپنڈی: آرمی چیف جنرل راحیل شریف سے برطانوی وزیر خارجہ فلپ ہیمنڈ نے ملاقات کی ہے۔ آئی ایس پی آر کے مطابق ملاقات میں باہمی دلچسپی اور خطے کی سیکورٹی صورتحال پر تبادلہ خیال کیا گیا۔ برطانوی وزیر خارجہ کا کہنا تھا کہ دہشت گردی کے خلاف جنگ میں پاک فوج کی کاوشیں اور قربانیاں لائق تحسین ہیں، خطے میں استحکام کے لیے پاک فوج کا کردار قابل ستائش ہے۔ آئی ایس پی آر کے مطابق برطانوی وزیر خارجہ کو جی ایچ کیو پہنچنے پر گارڈ آف آنر دیا گیا۔


http://www.urdutimes.com/news/11459.html
کراچی کو کچرے اور خرافات سے پاک کرینگے، ایم کیو ایم
کراچی : متحدہ قومی موومنٹ نے کراچی شہر میں اپنی مدد آپ کے تحت صفائی مہم شروع کرنے کا اعلان کیا ہے، فاروق ستار کا کہنا ہے کہ کراچی کو کچرے اور خرافات سے پاک کریں گے۔ ایم کیو ایم کی رابطہ کمیٹی کے ہمراہ مرکز نائن زیرو پر پریس کانفرنس خطاب کرتے ہوئے ایم کیو ایم کے سینئر رہنما ڈاکٹر فاروق ستار نے بتایا کہ 10 مارچ سے شہر میں کلین کراچی مہم کے نام سے صفائی مہم شروع کی جا رہی ہے، جو ایک ماہ سے زائد عرصہ تک بھی جاری رہ سکتی ہے۔ انہوں نے کہا کہ قائد ایم کیو ایم کی ہدایت پر شہر کی صفائی کی منصوبہ بندی کر لی گئی ہے، مہم کے دوران صبح 8 بجے سے شام 5 بجے تک صفائی کا سلسلہ جاری ر ہے گا، شہر میں برسوں سے لگے کچرے کے ڈھیر کو کراچی سے باہر پھینکا جائے گا۔ مہم کی تفصیلات بتاتے ہوئے انہوں نے کہا کہ کراچی کے تمام 6 اضلاع میں مہم شروع ہوگی، جو میئرکراچی کے حلف اٹھانے تک جاری رہے گی، مہم کے دوران ہر ضلع میں روزانہ 12 سے 15 یوسیز میں صفائی مہم ہوگی، صفائی مہم میں ہر طرح کے وسائل بر وئے کار لائے جائیں گے اور ہمارے کارکن پائچے چڑھائے میدان میں اتریں گے۔ انہوں نے کہا کہ صفائی مہم کا مقصد کراچی کے شہریوں کو شہر کا حصہ بنایا جائے، کراچی یہاں رہنے والے ایک ایک شخص کا شہر ہے، کراچی میرا شہر ہے، کراچی ہم سب کا شہر ہے۔ فاروق ستار نے کہا کہ ہم نے عزم کیا ہے اپنے شہر کی اور ملک کے لوگوں کی خدمت کریں گے ، ہمارے ورکرز ، کونسلرز ، چیئرمین ، اراکین اسمبلی خود صفائی مہم میں حصہ لیں گے، کراچی کی ہر گلی اور محلے کی صفائی ہوگی ، کچرے کے ڈھیر ختم کریں گے۔ ایک سوال کے جواب میں انہوں نے کہا کہ ہم سی ویو کی طرف بھی جائیں گے اور وہاں بھی صفائی کریں گے۔


http://www.urdutimes.com/news/11458.html
مقتول گورنر سلمان تاثیر کا مغوی بیٹا شہباز تاثیر بازیاب
کوئٹہ: پنجاب کے سابق مقتول گورنر سلمان تاثیر کے مغوی صاحبزادے شہباز تاثیر کو کوئٹہ کے قریب کچلاک کے علاقے سے بازیاب کر لیا گیا ہے۔ تفصیلات میں بتایا گیا ہے کہ قانون نافذ کرنے والے حساس اداروں نئے کوئٹہ کے علاقے کچلاک میں مشترکہ کاروائی کرتے ہوئے سلمان تاثیر کو بازیاب کرایا گیا ہے۔ شہباز تاثیر کو 26 اگست سنہ 2011 کو لاہور میں اپنے گھر سے دفتر جاتے ہوئے اغوا کر لیا گیا تھا۔ گزشتہ پانچ برس سے وہ نامعلوم افراد کی قید میں رہے۔ شہباز تاثیر کے اغوا کا مقدمہ ان کی خالہ کی مدعیت میں درج کیا گیا تھا۔ شہباز تاثیر کی بازیابی کی خبر سنتے ہی ان کے اہلخانہ میں خوشی کی لہر دوڑ گئی ہے اور سب بے چینی سے شہباز تاثیر کی لاہور واپسی کے منتظر ہیں۔ اس سے قبل فروری 2013 میں بھی شہباز تاثیر کی بازیابی کی خبر آئی تھی۔


http://www.urdutimes.com/news/11423.html
سنگین غداری مقد مہ ،پرویز مشرف بیان ریکاڈ کے لئے طلب
اسلام آباد: سابق صدر پرویز مشرف کے خلاف سنگین غداری مقدمے میں خصوصی عدالت نے بیان ریکارڈ کرانے کے لئے پرویز مشرف کو ذاتی طور پر اکتیس مارچ کو طلب کرلیا ہے اور انہیں ہدایت کی ہے کہ ضابطہ فوجداری کی دفعہ 342 کے تحت اپنا بیان ریکارڈ کرائیں جبکہ خصوصی عدالت نے پرویز مشرف کے وکیل کی جانب سے میڈیکل رپورٹ پراپر طریقے سے فائل نہ کرنے پر سخت برہمی کا اظہار کیا ہے اور تین رکنی خصوصی عدالت کے سربراہ جسٹس مظہر میاں خیر نے ریمارکس دیتے ہوئے کہا ہے کہ رپورٹ فائل کرنے کا جو طریقہ آپ نے اختیار کیا ہے یہ درست نہیں ہے ، آپ پراپر طریقے سے رپورٹ فائل کریں ، ہمارے سامنے معزز عدالت عظمی کا حکم موجود ہے جس کے تحت ہم نے پرویز مشرف کا بیان ریکارڈ کرنا ہے ۔انہوں نے یہ ریمارکس منگل کے روز دیئے ہیں ، اس دوران سماعت شروع ہوئی تو استغاثہ کے وکیل اکرم شیخ نے سپریم کورٹ کے احکامات اور خصوصی عدالت کی گزشتہ زکارروائی سے متعلق تمام تر رپورٹ پیش کی اور عدالت کو تفصیلات سے آگاہ کیا اور عدالت کو بتایا کہ 18ستمبر 2015ء کو خصوصی عدالت نے جو فیصلہ سنایا تھا اس کے تحت تمام مراحل مکمل ہو چکے ہیں ، پھر ملزم پرویز مشرف کا ضابطہ فوجداری 342کے تحت بیان قلمبند ہونا ہے ، وفاق کو شوکت عزیز ، زاہد حامد اور عبدالحمید ڈوگر کو شامل تفتیش کرنے کا حکم دیا گیا تھا ، تاہم اس حوالے سے تفتیش کا آغاز بھی ہوا لیکن سپریم کورٹ میں سابق چیف جسٹس عبدالحمید ڈوگر نے درخواست دائر کی جس پر سپریم کورٹ نے اپنا حکم جاری کیا ، وفاقی حکومت کے بغیر کوئی بھی عدالت کسی ملزم کا نام شامل کرنے یا اس کا نام تحقیقات سے نکالنے کا فیصلہ نہیں کرسکتی ، صرف اس کا حق اور اختیار وفاقی حکومت کو ہے۔ہم چاہتے ہیں کہ ایک تو پرویز مشرف کا بیان ریکارڈ کیا جائے ، دوسرا مقدمہ روزانہ کی بنیاد پر سنا جائے ،اس دوران پرویز مشرف کے وکیل فروغ نسیم پیش نہ ہو سکے اور ان کی جگہ فیصل چوہدری پیش ہوئے اور انہوں نے عدالت کو بتایا کہ شبقدر دھماکے کی وجہ سے پاکستان بار کونسل نے ملک بھر میں ہڑتال کی کال دے رکھی ہے ، دوسرا پرویز مشرف کی طبعیت بھی خراب ہے اور اس حوالے سے یہ میڈیکل سرٹیفیکیٹ حاضر ہے ، جس پر جسٹس مظہر نے فیصل چوہدری کو ڈانٹ پلاتے ہوئے کہا کہ یہ کونسا طریقہ ہے کہ میڈیکل رپورٹ پیش کرنے کا ، آپ کو چاہیے تھا کہ اس کو پراپر طریقے سے دفتر میں پیش کرتے اور آپ ہمیں یہاں براہ راست رپورٹ پکڑا رہے ہیں ۔جس پر فیصل چوہدری نے بتایا کہ ایک سو خصوصی عدالت مکمل نہیں تھی ہم پراپر طریقے سے رپورٹ پیش کرسکتے ، اس پر استغاثہ کے وکیل اکرم شیخ نے اٹھ کر مداخلت کی اور کہا کہ خصوصی عدالت کے دو معزز ارکان بھی موجود ہوں تب بھیخصوصی عدالت مکمل ہوتی ہے ، یہ چاہتے تو رپورٹ پہلے بھی پیش کرسکتے تھے ، جس پر فیصل چوہدری نے بتایا کہ باضابطہ رپورٹ داخل کرنے کے لئے وقت نہیں ملا ، پرویز مشرف کو استثنیٰ دیا جائے ،اس پر اکرم شیخ نے کہاکہ ملزم پرویز مشرف کو ضابطہ فوجداری کے تحت بیان ریکارڈ کرانا ضروری ہے ، ان کو طلب کیا جائے جس پر خصوصی عدالت نے سابق صدر پرویز مشرف کو 31مارچ کو ذاتی طور پر طلب کیا ہے اور انہیں ہدایت کی ہے کہ ضابطہ فوجداری کی دفعہ342 کے تحت خصوصی عدالت کے روبرو اپنا بیان ریکارڈ کرائیں۔خصوصی عدالت کے اس حکم کے بعد پرویز مشرف کو اگلی سماعت پر حاضر ہونا پڑے گا ، مزید سماعت 31مارچ تک ملتوی کردی گئی ہے۔واضح رہے کہ سابق صدر کے وکیل فیصل چوہدری ان کی میڈیکل رپورٹ پراپر طریقے سے بھی فائل کردینگے۔


http://www.urdutimes.com/news/11415.html
ڈائریکٹر سندھ ایجوکیشن فاونڈیشن شکری رحمان گرفتار
کراچی: کراچی میں اینٹی کرپشن پولیس نے کارروائی کرتے ہوئے سندھ ایجوکیشن فاونڈیشن کے ڈائرکٹر شکری رحمان کو گرفتار کر لیا۔اینٹی کرپشن پولیس کا کہنا ہے کہ ڈائرکٹرسندھ ایجوکیشن فاونڈیشن شکری رحمان پر اپنے محکمے میں مالی کرپشن اور اقربا پروری کے الزامات ہیں۔اس کے علاوہ ان پر اپنی من پسند کمپنیوں کو ٹھیکے دینے کا بھی الزام ہے۔ شکری رحمان سے تفتیش کی جا رہی ہے۔


http://www.urdutimes.com/news/11408.html
وزیراعلیٰ کا پشاور میں رینجرز کی تعیناتی کا مطالبہ
پشاور: خیبر پختونخوا کی حکومت نے بے قابو بھتہ خوری سے نمٹنے کیلئے پشاور میں رینجرز کی تعیناتی کا مطالبہ کر دیا۔ وزیر اعلیٰ پرویز خٹک نے پریس کانفرنس میں بتایا کہ انہوں نے شہر کی سیکیورٹی کی خاطر رینجرز فراہم کرنے کیلئے وفاقی وزیر داخلہ چوہدری نثار علی خان کو خط لکھا تھا۔ خط میں وفاقی حکومت پر زور دیا گیا کہ بھتہ خوری کے خطرے سے نمٹنے کیلئے ایک ہزار اہلکاروں پر مشتمل خصوصی فورس قائم کرنے کی خاطر کے پی پولیس کو فنڈز دیے جائیں۔ قومی ایکشن پلان پر عمل درآمد اور آپریشن ضرب عضب کے بعد صورتحال میں قابل ذکر بہتری آئی ہے، لیکن بھتہ خوری کا مسئلہ دوبارہ کھڑا ہو گیا ہے اور سرحد پار سے ایک بڑا گروپ اس میں ملوث ہے۔ انہوں نے ضلع مردان اور چارسدہ میں اچانک دہشت گردی کے واقعات سامنے آنے پر تشویش ظاہر کرتے ہوئے شبقدر کو انتہائی خطرناک جگہ قرار دیا۔ یاد رہے کہ پیر کو شبقدر میں ایک خود کش بمبار نے مقامی عدالت پر حملہ کیا تھا۔ پولیس کو پشاور شہر کے قریب شبقدر پر خاص توجہ دینی ہو گی۔ وزیر اعلیٰ نے سرحد پار سے دہشت گردوں کی در اندازی روکنے اور صوبے میں ان کی شرپسند کارروائیاں ختم کرنے سے متعلق 10 رکنی منصوبے پر غور کیلئے وزیر داخلہ سے ملاقات کا وقت بھی مانگا ہے۔ فوج، پیرا ملٹری فورسز پہلے ہی پشاور کے نواح، موٹر وے اور انڈس ہائی وے میں تعینات ہیں۔ اس کے علاوہ ایف سی اور فوج پشاور سے ملحقہ قبائلی علاقوں میں مشترکہ آپریشنز میں مصروف ہیں۔ اس وقت رینجرز مشرقی سرحد کے ساتھ ساتھ پنجاب اور سندھ میں تعینات ہیں جبکہ ایف سی مغربی سرحد کی نگرانی کر رہی ہے۔ پرویز خٹک نے ایف سی اہلکاروں کے بجائے پشاور میں رینجرز کی تعیناتی کا مطالبہ کیا ہے۔ وزیر اعلیٰ نے پریس کانفرنس کے دوران بتایا کہ انہوں نے افغان سفیر ڈاکٹر حضرت عمر سے بھتہ خوری کیلئے استعمال ہونے والی افغان موبائل فون سموں کے مسئلہ پر بات کی تھی۔ انہوں نے بتایا کہ افغان سفیر نے انہیں یقین دلایا کہ پشاور ٹریڈ ایسوسی ایشن کے صدر حاجی حلیم جان کی ٹارگٹ کلنگ میں ملوث شخص کو ضرور پاکستان کے حوالے کیا جائے گا ۔


http://www.urdutimes.com/news/11398.html
سوات، غیرت کے نام پر بھائی نے بہن کو قتل کر دیا
سوات: فیض آباد میں غیر ت کے نام پر بھائی نے بہن کو قتل کردیا ، سیدوشریف پولیس نے قاتل بھائی کو گرفتار کر کے تفتیش شروع کر دی تفصیلات کے مطابق فیض آباد سیدوشریف میں بھائی ارشد و لد رشید انور نے اپنی سگی بہن کو قتل کردیا پولیس نے رپورٹ در ج کر کے ملزم بھائی ارشد کو گرفتار کرلیا پولیس نے تفتیش شروع کردی۔


http://www.urdutimes.com/news/11392.html
این اے 153 ضمنی انتخابات، فوج کی تعیناتی کا مطالبہ
اسلام آباد: تحریک انصاف کے ڈپٹی پارلیمانی رہنما شاہ محمود قریشی نے سیکرٹری الیکشن کمیشن کو خط لکھا ہے جس میں این اے 153 میں ضمنی انتخابات کے دوران فوج کی تعیناتی کا مطالبہ کیا ہے۔ شاہ محمود قریشی نے خط میں کہا ہے کہ 17 مارچ کے ضمنی انتخاب کے روز پولنگ اسٹیشنز کے اندر اور باہر فوج تعینات کی جائے۔ انہوں نے لکھا کہ حلقے میں تناؤ کی کیفیت کے پیش نظر فوج کی تعیناتی انتہائی اہم ہے۔ فوج کی موجودگی میں ہر ووٹر کے لئے بلا خوف و خطر اپنا حق رائے دہی استعمال کرنا ممکن ہو سکے گا۔ امید ہے الیکشن کمیشن آئین کے آرٹیکل 218(3) کے تحت شفاف انتخابات کے لئے این اے 154 کی طرح 153 میں بھی ضروری اقدام اٹھائے گا۔


http://www.urdutimes.com/news/11389.html
امریکہ سے جنگی ساز و سامان کی بجائے تعلیمی مدد کا مطالبہ
اسلام آباد : وفاقی وزیر منصوبہ بندی و اصلاحات احسن اقبال نے کہا ہے کہ امریکہ سے جنگی ساز و سامان کی بجائے تعلیمی مدد کامطالبہ کیا ہے۔ امریکہ کی بہترین یونیورسٹیوں میں ہر سال 1000 ہزار طالب علموں کو پی ایچ ڈی کیلئے سکالر شپ دیا جائے گا۔ مصطفیٰ کمال کی پریس کانفرنس پر قانون اور حکومت حرکت میں نہیں آئے ، ہر قسم کی شکایت کے ازالے کیلئے ادارے موجود ہیں۔ سال 2018 میں ملکی ترقی کے تمام اہداف حاصل کر لیں گے۔ ایچ ای سی کا بجٹ 48 ارب روپے سے بڑھا کر 78 ارب روپے کردیا ہے۔ ان خیالات کا اظہار انہوں نے گشتہ روز نیشنل انرولمنٹ ڈرائیو کے حوالے سے صوبائی نمائندوں سے اجلاس کے دوران کیا ہے۔ انہوں نے کہا ہے کہ یکم اپریل سے پرائمری سکولوں میں بچوں کا داخلہ مہم شروع کی جا رہی ہے جس کیلئے تمام صوبوں ‘ آزاد جموں کشمیر ‘ فاٹا اور گلگت بلتستان کی حکومتوں کو خط لکھا جائے گا اور تمام متعلقہ ادارے اس حوالے سے اپنی کارکردگی کا سنجیدگی سے مظاہرہ کریں۔ اجلاس میں موجود تمام صوبوں اور متعلقہ ادارے کے نمائندوں نے بچوں کی داخلہ مہم پر مختلف تجاویز بھی پیش کی ہیں جس پر وفاقی وزیر منصوبہ بندی احسن اقبال نے تمام مسائل حل کرنے کیلئے مکمل تعاون کی یقین دہانی کراتے ہوئے کہا ہے کہ پاکستان میں 100 فیصد بچوں کی بنیادی تعلیم کیلئے راہ ہموار کریں گے اور اس حوالے سے تمام حکومتیں ‘ متعلقہ ادارے اور سول سوسائٹی اپنا کردار ادا کریں۔ ان کا کہنا تھا کہ حکومت مختلف پالیسیوں پر غور کر رہی ہے جس میں سے ایک پالیسی بچوں کو سکول میں داخلہ ناگزیر کیا جائے گا اور پھر ان بچوں کو سکولوں میں برقرار رکھا جائے گا ۔ ان کا مزید کہنا تھا کہ تعلیم کا معیار بہتر بنانے کیلئے اہم اقدامات کیے جائیں گے اور تعلیمی معیار کو جانچنے کیلئے نیشنل کیوریکلم کونسل بنا دیا گیا ہے۔ ایک سوال کے جواب میں وفاقی وزیر منصوبہ بندی ا صلاحات ا حسن اقبال کا کہنا تھا کہ امریکہ دورے کے دوران امریکی حکام سے جنگی ساز و سامان کی بجائے تعلیمی مدد کا مطالبہ کیا ہے اور اگلے دس سال کے دوران 10000 طالب علموں کو امریکہ کی بہترین یونیورسٹیوں میں پی ایچ ڈی کیلئے سکالر شپ دیئے جائیں گے۔ انہوں نے کہا کہ پاکستان میں اساتذہ اور تعلیم کے متعلقہ آفیسران کو ٹریننگ کیلئے ا یک مثالی ٹریننگ انسٹی ٹیوٹ قائم کیا جائے گا اور اس حوالے سے فو ری کام کرنے کے احکامات جار ی کر دیئے گئے ہیں۔ ان کا کہنا تھاکہ تعلیم پر جی ڈی پی کا 4 فیصد خرچ کیا جائے گا جو کہ اب صرف تین فیصد ہے۔ ایک سوال کے جواب میں انہوں نے بتایا کہ بین الاقوامی طور پر پاکستان کا تشخص بہتر ہو ر ہا ہے اور پاکستان کو مزید آگے لے جانے کی ضرورت ہے انہوں نے بتایا کہ پاکستان میں چین راہداری منصوبہ ایک حساس منصوبہ ہے او ر اس پر تمام سیاسی پارٹیوں اور رہنماؤں کو ذمہ دارانہ رویہ اختیار کرنا چاہیے اور وزیر اعلیٰ پرویز خٹک کا خط سرکاری طور پر موصول نہیں ہوا جبکہ سوشل میڈیا پر خط کو دیکھا ہے اور یہ حکومت کے پی کے کے خط کو سوشل میڈیا پر لانا انتہائی غیر ذمہ دارانہ رویہ ہے۔ ان کا کہنا تھا کہ پاکستان میں مسائل زیادہ ہیں اور وسائل کم ہیں اور پاکستان کے تمام اداروں کو مسائل کا حل نکالنا چاہیے۔ انہوں نے کہا کہ اس وقت پاکستان ترقی پذیر ملک ہے اور اس میں وسائل و مسائل میں جنگ جاری ہے ان کا کہنا تھا کہ میڈیا جمہوریت کا ستون ہے اور میڈیا کو بھی سیاست دان کی طرح ذمہ دارانہ رویہ اختیار کرنا چاہیے۔ انہوں نے بتایا کہ برتھ سرٹیفکیٹ کیلئے بھی نادرا کو احکامات دیں گے اور نادرا کی مدد سے بچوں کے سکولوں میں داخلہ اور تعلیم کو اہمیت دی جائے گی۔ دنیا میں مقابلے کیلئے تعلیم ضروری ہے اور آج نفسیاتی جنگ کا دور ہے جس کے ذریعے قومیں ترقی اور تباہی کی طرف جاتی ہیں۔ انہوں نے بتایا کہ احساس کا مقصد جہالت کو ختم کرنا ہے اور تعلیم کو ہر انسان کیلئے مہیا کریں گے ان کا مزید کہنا تھا کہ ا نرولمنٹ کے ساتھ ساتھ لٹریسی ریٹ کو کم کرنے کیلئے بچوں سمیت بڑے عمر کے لوگوں کو بھی تعلیم دی جائے گی۔ اجلاس میں تمام صوبوں کے نمائندے وفاقی وزیر تعلیم بلیغ الرحمن اور فاٹا بلتیستان کے علاوہ آزاد جموں کشمیر کے نمائندوں نے بھی شرکت کی ہے۔ اس موقع پر تمام نمائندوں نے اپنی اپنی تجاویز پیش کیں۔ وفاقی وزیر تعلیم بلیغ الرحمن کا کہنا تھاکہ اساتذہ کی ٹریننگ کیلئے اقدامات کرنے کی ضرورت ہے اور اس حوالے سے ایک بڑا قومی ادارہ بنانے کی ضرورت ہے جس میں اساتذہ کو ٹریننگ دی جائے گی۔


http://www.urdutimes.com/news/11378.html
کراچی بد امنی کیس ، پولیس رپورٹ پر عدم اعتماد کا اظہار
کراچی: سپریم کورٹ نے کراچی بد امنی کیس کی سماعت کے دوران امن و امان کے حوالے سے آئی جی سندھ کی پیش کردہ رپورٹ پر عدم اعتماد کا اظہار کرتے ہوئے اسے آنکھوں میں دھول جھونکنے کے مترادف قرار دے دیا۔چیف جسٹس انور ظہیر جمالی کی سربراہی میں سپریم کورٹ کا 5 رکنی لارجر بینچ کراچی رجسٹری میں کراچی بد امنی کیس کی سماعت کررہا ہے، سماعت کے دوران آئی جی سندھ نے پولیس کی کارکردگی رپورٹ پیش کی، رپورٹ میں کہا گیا کہ شہرمیں ہونے والے جرائم میں نمایاں کمی آئی ہے،24 جولائی 2014 سے اب تک بھتہ خوری میں 60 فیصد ، بینک ڈکیتیوں میں 58فیصد،اسٹریٹ کرائم میں 20 فیصد، اغوا برائے تاوان کی وارداتوں میں 100 فیصد جب کہ ٹارگٹ کلنگ کیواقعات میں69فیصدکمی ہوئی ہے۔چیف جسٹس نے پولیس کی کارکردگی سے متعلق رپورٹ پر عدم اعتماد کا اظہار کرتے ہوئے آئی جی سندھ سے استفسار کیا کہ آپ کے سارے اعداد و شمار کا تعلق 2015 سے ہے جب رینجرز نے آپریشن شروع کیا، وہ جس کارکردگی کا ذکر کررہے ہیں اس میں رینجرز، پولیس اور دیگر ایجنسیوں کا مشترکہ کردار ہے، پولیس کا کام صرف اعداد و شمار جمع کرنا نہیں بلکہ تفتیش کرنا ہے، وہ یہ بتائیں کہ 2015 میں ٹارگٹ کلنگ کی جتنی وارداتیں ہوئی ہیں ان میں سے کتنے واقعات کے ملزمان پکڑے گئے، عدالت میں کتنے چالان پیش کئے گئے۔جسٹس امیر ہانی مسلم نے آئی جی سندھ سے استفسار کیا کہ کوئی ایسا ملزم جسے پکڑا گیا اور اس کے خلاف چالان بھی عدالت میں پیش کیا گیا ہو اس کی تفصیل دیں، جس پر آئی جی سندھ نے کہا کہ پولیس بہت کام کررہی ہے، ہم نے 451 اشتہاری ملزمان کو پکڑا ہے، صفورا گوٹھ،عباس ٹاؤن اور ایئر پورٹ حملہ کیس میں ملزمان پکڑے، غلام حیدر جمالی کے جواب پر جسٹس امیر ہانی مسلم نے استفسار کیا کہ اگر 4 ہزار اشتہاری ملزمان شہر میں آزاد دندنا رہے ہوں تو امن وامان کی صورت حال کا کیا بنے گا،2 ہزار دہشت گرد آزاد گھوم رہے ہیں اور آپ کہہ رہے ہیں کہ امن ہوگیا۔ وہ جس کیسز کی بات کررہے ہیں وہ 2015 کے کیس نہیں ہیں اور وہ بھی ہماری مداخلت پر آپ نے پکڑے ہیں۔ 47 افراد کی لسٹ ہے اور آپ کہتے ہیں کہ اغوا برائے تاوان کے واقعات ختم ہوگئے۔عدالت نے استفسار کیا کہ اغوا برائے تاوان کی وارداتوں میں کمی آئی ہے لیکن شارٹ ٹرم کڈنیپنگ بڑھ گئی ہے، پولیس کے بھی شارٹ ٹرم کڈنیپنگ میں ملوث ہونے کا انکشاف ہوا ہے، آپ کو معلوم ہے کہ شارٹ ٹرم کڈنیپنگ کیا ہے، اس سلسلے میں عامر فاروقی تحقیقات کی ہے اس بارے میں آپ کیا جانتے ہیں، آئی جی سندھ کی جانب سے تحقیقات کے بارے میں لاعلمی کا اظہار کرنے پر سپریم کورٹ نے ریمارکس دیئے کہ اگر آپ کو اتنا بھی نہیں معلوم تو پھر آپ کو وردی میں رہنے کا بھی حق نہیں ہے۔ جن کیسز کی تفتیش ہوئی ان کے ملزمان کے نام اور پتے موجود ہیں مگرآپ ان پر ہاتھ نہیں ڈالتے، بتائیں مفرور ملزمان کو کیوں نہیں پکڑے۔سماعت کے دوران چیف جسٹس نے استفسار کیا کہ پے رول پر رہا کیے گئے لوگوں کی گرفتاری کے لیے کیا کیا گیا،جس پر پراسیکیوٹر جنرل شہادت اعوان نے عدالت عظمیٰ کو بتایا کہ 70افراد کو پے رول پر رہا کیا گیا تھا، جن میں سے 54 کے مقدمات نپٹا دیئے گئے۔ 16 مقدمات زیر التواء ہیں۔18 ملزمان کو گرفتار کرکے جیل بھیج دیا گیا ہے۔


http://www.urdutimes.com/news/11375.html
پنجاب میں لاکھوں جعلی اسلحہ لائسنس جاری ہونیکا انکشاف
فیصل آباد: پنجاب بھر میں لاکھوں کی تعداد میں جعلی اسلحہ لائسنس انتظامیہ کی ملی بھکت سے جاری ہونے کا انکشاف ہوا ہے ۔ صوبائی محکمہ داخلہ کا جعلی اسلحہ لائسنس کے حامل افراد سے اسلحہ کی برآمدگی کافیصلہ کیا گیا ہے ۔ آن لائن کے مطابق فیصل آباد ڈویژن میں22 ہزار کے لگ بھگ جعلی اسلحہ لائسنس انتظامیہ اور اسلحہ ڈیلروں کی ملی بھگت سے جاری ہوئے ہیں جبکہ فیصل آباد میں ابتدائی رپورٹ کے مطابق 4ہراز دوسو98اسلحہ لائسنس کو جعلی قرار دیدیا گیا ،حکومت نے ان اسلحہ لائسنسز ہولڈروں سے کروڑوں روپے کی رقم بھی وصول کر لی ۔ ذرائع نے بتایا کہ اسلحہ برانچ کے کلروں کے خلاف کا رروائی کرتے ہوئے بعض اعلیٰ افسران کو جن کی ملی بھگت سے جعلی اسلحہ لائسنس جاری کیے گئے تھے انہیں کلیئر کر دیا گیا ہے جبکہ کسی بڑے افسران جن میں سابق ڈپٹی کمشنر ، ایڈیشنل ڈپٹی کمیشنر عہدہ کے افسران بھی اس سکنڈل میں شامل تھے ان کے خلاف کوئی کارروائی نہ کی گئی ہے حکومت کی اسلحہ لائسنس کو کمپیوٹرائزیشن کرنے کی پالیسی سے ہزاروں لائسنس ہولڈز پریشان ہوئے ہیں ۔آن لائن کو معتبر زرائع نے بتایا کہ ہزاروں کی تعداد میں اسلحہ لائسنس کالعدم مذہبی تنظیموں کے ساتھ ساتھ ایسے خطرناک ملزموں کو بھی نہ صرف اسلحہ لائسنس جاری کیے گئے بلکہ ان کا اندراج مختلف پوسٹ آفس میں بھی ہو چکا ہے حکومت کے دائرے ایسے افراد کی تلاش میں سر گرم ہیں تاکہ ان سے ناجائز اسلحہ برآمد کر کے ان کے خلاف کاروائی کی جاسکے ۔پنجاب بھر میں جعلی اسلحہ سکینڈل میں ملوث تیس سے زاید سرکاری ملازمین کو ملازمت سے برطرف اور معطل کیا جا چکا ہے جبکہ بعض اہل کاروں کے خلاف محکمانہ کاروائی کے ساتھ ساتھ مزید کاروائی کیلئے ان کے کیس محکمہ اینٹی کرپشن کو بھجوا دئے گئے ہیں تاکہ تحقیقات کا دائرہ وسیع ہو سکے ۔


http://www.urdutimes.com/news/11349.html
ڈپٹی کمشنر خاران کے گھر دستی بم حملہ
خاران: نامعلوم دہشتگردوں نے ڈپٹی کمشنر کے گھر پر دستی بم سے حملہ کر دیا، پولیس نے علاقے کو گھیرے میں لے کر تحقیقات کا آغاز کر دیا۔ ڈپٹی کمشنر خاران کے گھر پر دستی بم حملہ دھماکے سے کوئی جانی نقصان نہیں ہوا۔ پولیس کے ذرائع کے مطابق خاران میں پیر کی علی الصبح نامعلوم افراد نے ڈپٹی کمشنر خاران ولی محمد بڑیچ کے گھر پر دستی بم سے حملہ کیا، دستی بم گھر کے عقبی دروازے کے قریب گر کر پھٹ گیا جس سے زور دار دھماکہ ہوا۔ دھماکے سے کوئی جانی و مالی نقصان نہیں ہوا۔ اطلاع ملنے پر پولیس نے موقع پر پہنچ کر شواہد اکھٹے کئے اور علاقے کو گھیرے میں لے کر تحقیقات شروع کر دیں۔


http://www.urdutimes.com/news/11347.html
چارسدہ: سیشن کورٹ کے باہر خودکش دھماکہ، 8 افراد ہلاک
چارسدہ : مہمند ایجنسی کی تحصیل شب قدر میںسیشن کورٹ کے احاطے میں خودکش دھماکے کے نتیجے میں پولیس اہلکاروں، خاتون اور بچی سمیت 8 افراد ہلاک اور خاتون سمیت 16 افراد زخمی ہوگئے۔ پولیس کے مطابق خوکش دھماکا اس وقت ہوا جب احاطہ عدالت کے گیٹ پر پولیس اہلکار کے روکنے کی کوشش کی، جس کے بعد فائرنگ کا تبادلہ ہوا اور پھر حملہ آور نے خود کو دھماکے سے اڑا لیا۔ دھماکا اس قدر شدید تھا کہ اس کی آواز دور دور تک سنی گئی، دھماکے کے نتیجے میں احاطہ عدالت میں کھڑی کئی گاڑیوں میں آگ لگی گئی۔ دھماکے کے بعد لوگوں نے اپنی مدد آپ کے تحت زخمیوں کو تحصیل اسپتال منتقل کیا، جبکہ شدید زخمیوں کو لیڈی ریڈنگ اسپتال پشاور منتقل کردیا گیا ہے۔ تحصیل اسپتال چارسدہ میں افراتفری کا عالم دیکھنے میں آیا، اس موقع پر انتہائی رقت آمیز مناظر دیکھنے میں آئے اور لواحقین اپنے پیاروں کو دیوانہ وار تلاش کرتے رہے۔ پولیس نے دھماکے کے تحقیقات شروع کر دی ہیں جبکہ شب قدر کے داخلی و خارجی راستوں پر سیکورٹی بڑھا دی گئی ہے۔


http://www.urdutimes.com/news/11342.html
پنجاب میں نجی تعلیمی اداروں کا منگل اور بدھ کو ہڑتال کا اعلان
لاہور: پنجاب میں نجی تعلیمی اداروں کی دو تنظیموں نے تعلیمی بل کے خلاف منگل اور بدھ کو دو روزہ ہڑتال کا اعلان کر دیا، تیسری تنظیم نے ہڑتال سے لاتعلقی کا اظہار کر دیا۔ پنجاب اسمبلی نے گذشتہ ہفتے نجی تعلیمی اداروں کے حوالے سے ایجوکیشن اتھارٹی بل کی منظوری دی تھی ، پاکستان ایجوکیشن کونسل اور آل پاکستان پرائیویٹ اسکولز فیڈریشن نے بل کے خلاف احتجاج کرتے ہوئے منگل اور بدھ کے روز اسکول بند کرنے کا اعلان کر دیا ۔ دوسری جانب آل پاکستان پرائیویٹ اسکولز ایسوسی ایشن کے صدر ادیب جاودانی نے ہڑتال سے لاتعلقی کا اعلان کرتے ہوئے کہا ہے کہ وہ بھی بل کے خلاف ہیں، تاہم اسکولز کو بند نہیں کریں گے۔ پنجاب پرائیویٹ ایجوکیشنل انسٹی ٹیوشنز بل میں نئے اور پرانے نجی تعلیمی اداروں کی رجسٹریشن اور فیسوں میں سالانہ پانچ فیصد تک اضافے کی اجازت لینا لازم قرار دیا گیا ہے، خلاف ورزی پر 20 ہزار سے 40 لاکھ روپے تک جرمانہ بھی کیا جا سکتا ہے۔


http://www.urdutimes.com/news/11326.html
بلاول بھٹو دورہ واشنگٹن سے وطن واپس پہنچ گئے
کراچی: پیپلز پارٹی کے چیئرمین بلاول بھٹو زرداری دورہ واشنگٹن مکمل کر کے وطن واپس پہنچ گئے۔ میڈیا رپورٹ کے مطابق چیئرمین بلاول بھٹو زرداری نے دورہ امریکہ اور دبئی مکمل کرکے کراچی پہنچ گئے۔ بلاول بھٹو زرداری اور آصف علی زرداری امریکی صدر اوبامہ کی دعوت پر واشنگٹن گئے تھے وہاں دونوں رہنمائوں نے وائٹ ہائوس میں ناشتے کے دوران ملکی اور غیر ملکی معاملات پر تبادلہ خیال کیا۔ اس کے بعد امریکی تھنک ٹینکس سے بھی خطاب کیا۔


http://www.urdutimes.com/news/11325.html
دفتر خارجہ کے سیکرٹری اور ان کی بیگم سے پوچھ گچھ کا فیصلہ
اسلام آباد: نیب نے دفتر خارجہ میں 10 ارب روپے کے پلاٹ سکینڈل کی تحقیقات شروع کرنے کا فیصلہ کرلیا ہے اور پلاٹ بارے تمام دستاویزات متعلقہ حکومتی ادارے سے حاصل کرنے کا فیصلہ کیا ہے۔ دفتر خارجہ کے سیکرٹری اعزاز چوہدری اور ان کی بیگم سے پوچھ گچھ کی جائے گی جبکہ اس سکینڈل میں ملوث دیگر اعلیٰ افسران کے خلاف بھی تحقیقات کی جائیں گی۔ نیب چیئرمین کو اس کرپشن سکینڈل بارے درخواست اسلام آباد کے شہری نے دی ہے۔ درخواست میں قومی خزانہ کو 10 ارب کے نقصان اور ذمہ دار کرپٹ افسران کے خلاف کارروائی کرنے کی استدعا کی گئی ہے۔ دفتر خارجہ کے افسران کی بیگمات پر مشتمل چیرٹی تنظیم پفوا نے اثر و رسوخ استعمال کرتے ہوئے سکول کی تعمیر کیلئے وفاقی دارالحکومت کے سیکٹر ایچ ایٹ میں اربوں روپے مالیت کا پلاٹ الاٹ کروایا تھا۔ پفوا تنظیم کی موجودہ صدر سیکرٹری خارجہ اعزاز چوہدری کی بیگم ہیں جنہوں نے روٹس سکول انتظامیہ سے مل کر غیر شفاف طریقہ سے دس ارب کا پلاٹ پچاس کروڑ روپے میں دے دیا۔ درخواست مین کہا گیا ہے کہ یہ بندر بانٹ سپریم کورٹ کے فیصلے اور قواعد و ضوابط کے خلاف ہے جبکہ سی ڈی اے قوانین کی بھی خلاف ورزی ہے۔ روٹس سکول کا مالک سینیٹر راحیلہ مگسی کا داماد ہے جنہوں نے انڈر ہینڈ گیم کرکے یہ پلاٹ غیر قانونی طریقہ سے حاصل کیاہے۔ آن لائن کو ذرائع نے بتایا ہے کہ دس ارب کے کرپشن سکینڈل بارے باضابطہ درخواست نیب کو مل چکی ہے اور تحقیقات بھی جلد شروع ہوجائیں گی۔ سی ڈے اے حکام نے بھی اپنی رپورٹ میں کہا ہے کہ یہ پلاٹ غیر قانونی طور پر الاٹ ہوا تھا جبکہ پفوا نے قواعد کے برعکس آگے یہ پلاٹ روٹس سکول سسٹم کو دیا ہے اس سکینڈل سے قومی خزانہ کو دس ارب کا مالی نقصان ہوا ہے۔ سینیٹ کابینہ کمیٹی نے بھی اس سکینڈل کی تحقیقات شروع کر رکھی ہیں۔


http://www.urdutimes.com/news/11293.html
پاکستانی انجینئر کا نوسال سے امرتسرجیل میں ہونیکا انکشاف
نئی دہلی : سمجھوتہ ایکسپریس دھماکے کے بعد لاپتہ پاکستانی انجینئر کا 9 سال بعد پتہ چل گیا پاکستانی کمپیوٹر انجینئر بے گناہ 9 سال سے امرتسر جیل میں سزا کاٹ رہا ہے ۔ تفصیلات کے مطابق 2007 میں نئی دہلی سے لاہور آنے والی سمجھوتہ ایکسپریس میں ہونے والے بم دھماکوں کے بعد پاکستانی کمپیوٹر انجینئر عرفان لاپتہ ہو گیا تھا۔ سرگودھا سے تعلق رکھنے والا کمپیوٹر انجینئر عرفان دھماکوں میں زخمی ہو گیا تھا اور پانی پت کے ہسپتال میں زیر علاج رہا ۔عرفان کے گھر والے تلاش میں بھارت گئے عرفان کا کوئی سراغ نہ مل سکا۔ بھارتی وزارت داخلہ کے مطابق پاکستانی کمپیوٹر انجینئر عرفان بھارت کی امرتسر جیل میں سزا کاٹ رہا ہے ۔


http://www.urdutimes.com/news/11291.html
ن لیگ کے گھر جانے کا وقت آ گیا، چوہدری سرور
اسلام آباد : پنجاب کے سابق گورنر اور پاکستان تحریک انصاف کے مرکزی رہنما چوہدری محمد سرور نے کہا ہے کہ حکمران جماعت ن لیگ کی غلط پالیسیوں کے باعث عوام میں نفرت کے جذبات جنم لے رہے ہیں اور اب ن لیگ کے گھر جانے کا وقت آ گیا ہے۔ تمام سیاسی جماعتیں ایک ہو کر دھاندلی سے نجات حاصل کر سکتی ہیں۔ آرمی چیف کی مدت ملازمت میں توسیع کے حوالے سے بحث کرنا فضول ہے۔ ان کی توسیع پر بحث ان کی مقبولیت کو کم کرنے کے لئے بار بار چھیڑی جا رہی ہے۔ ان خیالات کا اظہار انہوں نے اپنے ایک انٹرویو میں کیا ایک سوال کے جواب میں سابق گورنر کا کہنا تھا کہ میرے اور وزیراعلیٰ کے درمیان اختیارات کے حوالے سے سرد جنگ نہیں تھی تاہم ان کی پالیسیوں پر اختلاف ضرور تھا جس میں صحت‘ تعلیم‘ تھانہ کلچر اور حصول انصاف کا معاملہ تھا۔ انہوں نے کہا کہ میں نے انصاف کے حصول کے لئے کبھی میاں برادران سے تقرار نہیں کی کیونکہ میں یہ جانتا تھا کہ یہ ایک آئینی عہدہ ہے جس میں گورنر کے لئے اختیارات کی کوئی گنجائش نہیں ہوتی۔ میرے اختلافات صرف ن لیگ کی حکومت کی عوام دشمن پالیسیوں سے تھے جو آج بھی ہیں۔ انہوں نے کہا کہ موجودہ حکومت عوامی مسائل پر زرا برابر بھی توجہ نہیں دے رہی اور ان کی تکالیف کو سمجھنے کی زحمت بھی گوارا نہیں کی جا رہی جس کی وجہ سے عوام کی اکثریت حکومت سے متنفر دکھائی دیتی ہے۔ اس کی واضح مثال پیپلزپارٹی کے زوال کی بھی دی جا سکتی ہے اس کی وجہ ان کی بیڈ گوررننس تھی اور اس بیڈ گوررننس نے انہیں گھر جانے پر مجبور کیا اسی طریقے سے اب مسلم لیگ ن گڈ گوررننس نہیں دے رہی ان کو بھی یقینی طور پر گھر جانا پڑے گا۔ انہوں نے کہا کہ پی ٹی آئی کو چھوڑنے کے حوالے سے میرے خلاف پروپیگنڈے کئے گئے۔ میرا پی ٹی آئی کو چھوڑنے کا قطعی کوئی ارادہ نہیں جو ایسا سوچتے ہیں وہ حمقوں کی جنت میں رہتے ہیں۔ پی ٹی آئی کو ایک ناقابل تسخیر جماعت بنانا چاہتا ہوں اور اسے ایک ایسی پارٹی بناؤں گا جس پر پوری قوم فخر محسوس کر سکے۔ دھرنے کے حوالے سے ان کا کہنا تھا کہ مجھے اس بارے میں کوئی علم نہیں کہ حکومت کی جانب سے عمران خان کو ریلیف دینے کی کوشش کی گئی آرمی چیف کی مدت ملازمت میں توسیع کے حوالے سے ان کا کہنا تھا کہ اس پر بحث غیر ضروری ہے۔ آرمی چیف نے انتہائی قابل تحسین اور زبردست امور سرانجام دیئے۔ ہمیں چاہئے کہ ہم انتہائی پر وقار طریقے سے ان کو خراج تحسین پیش کرتے ہوئے رخصت کریں۔


http://www.urdutimes.com/news/11286.html
بچے کو دہشتگرد قرار دینے پر ڈی ایس پی گرفتار
دیامر :پاکستان کے شمالی علاقے گلگت بلتستان میں انسداد دہشت گردی کی عدالت کے جج راجہ شہباز خان نے غلط بیانی اور جھوٹ پر مبنی حلف نامہ جمع کرانیاور عدالت سے دس سالہ بچے کو اشتہاری ملزم قرار دلوانے پر تفتیشی افسر ڈی ایس پی راجہ رحمت کو احاطہ عدالت سے گرفتار کرا کے آئی جی کو ان کے خلاف محکمانہ کاروائی کا حکم دیا ہے۔ عدالت کی جانب سے مقدمے کی سماعت کے لیے اخبارات میں دیے گئے اشتہارات کے بل بھی ڈی ایس پی سے وصول کرنے کا حکم دیاگیا ہے جبکہ چوتھی جماعت کے دس سالہ طالب علم زوہیب کو باعزت بری کردیا ہے۔ خیال رہے کہ آٹھ جون کو گلگت بلتستان میں ہونے والے انتخابات کے دوران ضلع دیامر کے علاقے داریل میں پولیس اور لوگوں کے درمیان ہونے والے تصادم میں دس سالہ زوہیب زخمی ہوا تھا۔ تاہم بتایا گیا ہے کہ پولیس کی جانب سے زوہیب پر شہریوں پر گولیاں چلانے کاالزام عائد کیاگیا۔ جس کے بعد دیامر پولیس نے بچے کے خلاف دہشت گردی کا مقدمہ درج کیا تھا اور مقدمے میں نامزد دیگر نو ملزمان کے ساتھ بچے کو بھی عدالت سے اشتہاری قرار دے کر علاقائی اور مقامی اخبارات میں اشتہارات شائع کئے تھے۔ زوہیب کے والد جہانزیب کے مطابق پولیس نے انھیں یہ نہیں بتایا کہ ان کے بیٹے کے خلاف دہشت گردی کا مقدمہ قائم کیاگیا ہے بلکہ انھیں اخبارات میں شائع ہونے والے اشتہارات سے معلوم ہوا اس لیے وہ اپنے بچے کو عدالت میں پیشی کے لیے لے آئے۔ عدالت کی جانب سے باعزت بری ہونے کے بعد زوہیب اور اس کے والد نے خوشی کا اظہار کرتے ہوئے عدالتی فیصلے کو سراہا، تاہم ان کاکہنا تھا کہ تصادم کے دوران انھیں گولی لگی اور وہ زخمی ہوا لیکن پولیس انھیں انصاف دینے کے بجائے انھیں دہشت گرد ثابت کرنے کی کوششیں کرتی رہی جس پر انھیں افسوس ہے ۔


http://www.urdutimes.com/news/11274.html
پاکستانی ٹیم کی انڈیا روانگی سیکیورٹی کلیئرنس سے مشروط
اسلام آباد میں وزیر داخلہ چو ہدری نثار علی خان نے پریس کانفرنس کرتے ہوئے کہا کہ اجلاس میں وزیراعظم کو بھارت میں سکیورٹی کی صورتحال پر بریف کیا۔ عوام چاہتے ہیں کہ ان کی ٹیم ورلڈکپ میں حصہ لے لیکن یہ ہماری ذمہ داری ہے کہ ان کی حفاظت کیلئے تمام اقدامات کریں۔ بھارت میں ہمارے نامور لوگوں کی پہلے ہی تذلیل کی جا چکی ہے۔ انہوں نے مزید کہا کہ وہاں سے اچھی خبریں نہیں آرہی ہیں۔کچھ دہشت گرد گروپوں نے آج بھی دھمکیاں دی ہیں۔ اب وقت بہت کم ہے لیکن پھر بھی ٹیم کی روانگی کچھ دن کیلئے موخر کی جا سکتی ہے ۔ ان کا کہنا تھا کہ ہم نے ایک سکیورٹی ٹیم بنائی ہے جو بھارتی حکومت کی منظوری کے بعد پیر کو جائے گی اس کی رپورٹ مثبت آئی تو ٹیم بدھ کو بھارت جائے گی۔ اب سب کچھ ٹیم کا وقت پر بھارت جانا اور رپورٹ دینے پر منحصر ہے۔ انہوں نے مزید کہا کہ پاکستانیوں کو کرکٹ سے دیوانگی کی حد تک محبت ہے۔ ٹیم کی ناقص کارکردگی کی تحقیقات کرائینگے اور رپورٹ عام کرینگے۔


http://www.urdutimes.com/news/11273.html
اسلام آباد: ایئر بلیو کا طیارہ حادثے سے بال بال بچ گیا
اسلام آباد: اسلام آباد ایئرپورٹ پر ایئر بلیو کا طیارہ حادثے سے بال بال بچ گیا۔ پائلٹ نے کمال مہارت سے طیارے کی بحفاظت لینڈ کر کے تمام مسافروں اور عملے کی جانیں بچائیں۔ ذرئع کے مطابقبے نظیر انٹرنیشنل ایئر پورٹ پر لینڈ کے دوران ایئر بلیو کے طیارے کا ٹائر پھٹ گیا تاہم پائلٹ نے کمال مہارت سے طیارے کو بحفاظت لینڈنگ کو یقینی بنایا جس سے مسافر اور عملہ بڑے حادثے سے محفوظ رہے۔ ایئربلیو کا دبئی سے لیز پر حاصل کیا گیا طیارہ جدہ سے مسافروں کو لے کر اسلام آباد کے بے نظیر انٹرنیشنل ایئرپورٹ پہنچا ہی تھا کہ لینڈنگ کے دوران طیارے کا اگلا ٹائر روز دار دھماکے کے ساتھ پھٹ گیا تاہم پائلٹ نے کمال مہارت سے طیارے کی بحفاظت لینڈنگ کو یقینی بنایا جس کے باعث تمام مسافر اور عملہ کسی بڑے حادثے سے محفوظ رہے۔ دوسری جانب ایئرپورٹ حکام نے بھی واقعہ کہ تصدیق کرتے ہوئے بتایا کہ طیارے کو ٹیکسی کروا کے ہینکر میں پہنچا دیا گیا ہے اور تمام مسافر اور عملہ محفوظ ہے۔


http://www.urdutimes.com/news/11269.html
غرشینان پولیس چیک پوسٹ پر نامعلوم مسلح افراد کی فائرنگ
پشین: غرشینان پولیس چیک پوسٹ پر نامعلوم مسلح افراد کی فائرنگ، پولیس آفیسر جاں بحق، ملزم زخمی حالت میں فرار ۔ ذرائع کے مطابق پشین کے قریب غرشینان میں واقعہ پولیس چیک پوسٹ پر نامعلوم مسلح افراد نے فائرنگ کر کے ڈیوٹی پر معمور اسسٹنٹ سب انسپکٹر علی احمد کو قتل کر دیا جبکہ چیک پوسٹ میں موجود پولیس اہلکاروں کی جوابی فائرنگ سے زخمی ملزم برساتی نالے کا فائدہ اٹھاتے ہوئے ساتھی سمیت فرار ہونے میں کامیاب ہوگیا۔ پولیس نے واقعے کے بعد شہر کو چاروں طرف سے گھیرے میں لیکر سرچ آپریشن شروع کر دیا دوران آپریشن چھ مشتبہ افراد کو گرفتار کیا گیا سرچ آپریشن رات گئے تک جاری رہی


http://www.urdutimes.com/news/11268.html
انیس قائم خانی کے ناقابل ضمانت وارنٹ گرفتاری جاری
کراچی: ڈاکٹر عاصم کیس کے حوالے سے انیس قائم خانی کے ناقابل ضمانت وارنٹ گرفتاری جاری کر دیے گئے ہیں۔ وارنٹ انسداد دہشت گردی عدالت نے جاری کیے ہیں، تفتیشی افسروں کا کہنا ہے کہ مفرور ملزموں کی تلاش کے لیے کوشش کر رہے ہیں۔ تفتیشی افسر کا رپورٹ میں کہنا تھا کہ انیس قائم خانی اور دیگر مفرور ملزموں کے بارے میں ائیر پورٹ حکام کو خط لکھا تھا، خط میں کہا گیا تھا کہ ملزموں کی پاکستان واپسی کی اطلاع دی جائے، خط کا تحریری جواب دینے کے باوجود ائیر پورٹ حکام نے انیس قائم خانی کی واپسی سے لاعلم رکھا ۔


http://www.urdutimes.com/news/11267.html
الطاف حسین ملک کا سب سے بڑا دہشتگرد ہے، عمران خان
پشاور: پاکستان تحریک انصاف کے چیئرمین عمران خان نے کہا ہے کہ الطاف حسین ملک کا سب سے بڑا دہشت گرد ہے اس پر 234 کیسز ہیں جب میں بھارت گیا تو اس میں الطاف کو بھی دعوت دی گئی ۔ الطاف حسین نے اس پروگرام میں کہا کہ برصغیر پر سب سے بڑا ظلم یہ تھا کہ اس کو تقسیم کیا گیا ۔ بھارت کے ایک رپورٹر نے مجھ سے کہا کہ ’’را‘‘ نے ہمیں کہا کہ یہ پوسٹر لگوا دیں ۔ ان خیالات کا اظہار انہوں نے ہفتہ کے روز وزیراعلیٰ ہاؤس پشاور میں پریس کانفرنس سے خطاب کرتے ہوئے کیا۔ اس موقع پر انکے ہمراہ خیبرپختونخواہ کے وزیراعلیٰ پرویز خٹک بھی موجود تھے ۔ عمران خان نے کہاکہ مصطفی کمال کو الطاف حسین کی جانشین کے طور پر جانا جاتا تھا اس نے کراچی میں ترقیاتی کام کیا انہیں سب پتہ ہے حکومت فوری کمیشن بنا کر تحقیقات کی جائے پولیٹیکل پارٹی دہشت گردی میں ملوث ہے پاکستان میں حکمران اپنی کرسی بچانے کیلئے مصلحتوں سے کام لے رہے ہیں ۔ جب میں سکاٹ لینڈ گیا تو مجھے انہوں نے کہا کہ اگر حکومت کہے تو ہم آسکتے ہیں ۔ میں 2007 حکومت سے کہتا رہا کہ لیکن چونکہ دونوں حکومت کے ساتھ تھے اسلئے ایکشن نہ ہوسکا۔ ہندوستان میں پاکستانی لیڈروں کے پوسٹرز لگائے جائے ہیں اور تقریب کے میزبان نے کہا کہ پوسٹرز لگوائیں ۔ ن لیگ نااہل حکومت سے یہ نااہل نہیں خود کرپٹ ہیں میٹرو بس کیس کھولے تو پتہ چلے گا ۔ چائینہ پاکستان اقتصادی راہداری کی تحقیقات کریں کہ 44 ار ب ڈالر کی سرمایہ کاری کے پیچھے ان کے ہاتھ ہیں ۔ انہوں نے کہا کہ حکمران اپنی تشہری مہم پر قومی دولت کے کروڑوں روپے خرچ کر رہے ہیں ۔ اور اپنی کرسیاں بچانے کیلئے مصلحتوں کا شکار ہیں ۔ اورنج ٹرین منصوبے پر دو سو کروڑ روپے کا قرضہ لیا جا ر ہاہے ۔ عمران خان نے کہاکہ میگا پروجیکٹس دگنی قیمتوں پر بنائے جا رہے ہیں ۔ انہوں نے کہاکہ شہبازشریف نے نیب کو دھمکی دی ہے نیب کو چاہیے کہ وہ میٹرو بس منصوبے کی تحقیقات کرے عمران خان نے ایم کیو ایم کے حوالے سے بات چیت کرتے ہوئے کہاکہ میں پہلا پاکستانی ہوں جس نے کہا تھا کہ ایم کیو ایم کا قائد دہشت گرد ہے اور جب میں بھارت گیاتھا تو مجھے بتایاگیا کہ ایم کیو ایم کے پوسٹرز ’’را‘‘ نے لگوائے تھے ۔ عمران خان نے مصطفی کمال کی پریس کانفرنس کے حوالے میڈیاکو بتایا کہ یہ تو پہلے الطاف کے جانشین تھے اب وہی الزامات لگا رہے ہیں عمران خان نے کہاکہ حکومت مصلحتوں کا شکار ہے اور ایم کیو ایم کے معاملے پر جوڈیشنل کمیشن بناکے تحقیقات ہونی چاہیے مگر ایم کیو ایم کے قائد پر لگنے والے الزامات پر حکومت خاموش تماشائی بنی ہوئی ہے۔ عمران خان نے کہا ہے کہ کرکٹ میں سفارشی افراد کو لگا کر کرکٹ کو تباہ کر دیا ہے مصطفی کمال کے الزامات پر جوڈیشنل کمیشن بنایا جائے میں پہلا پاکستانی تھا جس نے ایم کیو ایم کے قائدکو دہشت گرد قرار دیا غلام ہمیشہ غلام رہتا ہے اور اچھا انسان نہیں بن سکتا ہے جبکہ بھیک مانگنے والے کسی سے آنکھ نہیں ملا سکتے ان خیالات کا اظہار انہوں نے ہفتے کے روز پریس کانفرنس سے خطاب کرتے ہو ئے کہی اس موقع پر ان کے ہمراہ وزیر اعلیٰ پرویز خٹک ، وزیر اعلیٰ کے معاون مشتاق غنی ، صوبائی وزراء بھی موجود تھے ۔ عمران خان نے کہاکہ ہندوستان گیا تو بتایا گیا کہ را نے قائد ایم کیو ایم کے پوسٹر لگوائے کہا جا رہا تھا کہ مصطفی کمال الطاف حسین کے جانشین ہیں ۔حکمران اپنی کرسی بچانے کے لئے مصلحتوں کا شکار ہیں وہ قومی دولت سے اپنی تشہیر پر کروڑوں روپے خرچ کر رہے ہیں میگا پراجیکٹس دگنی قیمتوں پر بن رہے ہیں نیب تحقیقات کرے ۔ انہوں نے کہاکہ شریف برادران خود کو بادشاہ اور عوام کو اپنا غلام سمجھتے ہیں شہباز شریف نے نیب کو دھمکی دی ہے قومی احتساب بیورو کو شہباز شریف کی کرپشن کی تحقیقات کرنی چاہیے میٹرو بس میں گھپلوں کی بھی تحقیقات ہونی چاہیے ۔ انہوں نے کہاکہ کرکٹ میں سفارشی افراد کو لگا کر کرکٹ تباہ کر دیا گیا ہے ۔ عمران خان نے کہاکہ نوجوان طبقہ پاکستان کا مستقبل ہے نوجوانوں کو درسست سمت میں لگا یا تو پاکستان ترقی کریگا چمپئین وہی ہوتا ہے گرنے کے بعد خودکو اٹھاتا ہے ہار سے ڈرنے والے کو جیتنا نہیں آتا ۔ انہوں نے کہاکہ نوجوان پاکستان کی سب سے بڑی طاقت اور اس ملک کا مستقبل ہیں انہیں درست سمت میں لگایا جائے تو ملک بن جائیگا ۔ انہوں نے نوجوانوں سے مخاطب کرتے ہو ئے کہا کہ کبھی بھی ضمیر کا سودا نہ کریں ہمیشہ سچ او ر حق کے لئے کھڑے ہو ں کبھی ہار نہ مانیں اور غلامی قبول نہ کریں کیونکہ غلام ہمیشہ غلام ہی رہتا ہے ۔ چیمپین وہی ہوتا ہے گرنے کے بعد اٹھتا ہے جبکہ ہار سے ڈرنے والے کبھی بھی چمپین نہیں ہو سکتا ۔ انہوں نے کہاکہ ترقی یافتہ ممالک نے اپنے اندر خود داری پیدا کی سنگار پور کی آبادی پشاور سے بھی کم ہو گئی ہے لیکن اس کی ایکسپورٹ 512 ارب ڈالر ہے جبکہ آج پاکستان کی برآمد 20 ارب ڈالر ہے بہت جلد لوگ پاکستان میں نوکریاں تلاش کرنے کے لئے آئینگے ۔


http://www.urdutimes.com/news/11263.html
جعلی ڈیپوٹیشن آرڈر نوکری کرنیوالا آفیسر گرفتار
اسلام آباد: اسلام آباد کی ضلعی عدالت نے سابق وزیر مملکت برائے داخلہ کے نام پر جعلی ڈیپوٹیشن آرڈر بنوا کر سی ڈی اے میں بطور اکاؤنٹنٹ آڈیٹر آفیسر ملازمت کرنے والے اور قومی خزانے کو 34 لاکھ 80 ہزار کا نقصان پہنچانے والے ملزم کو جسمانی ریمانڈ پر ایف آئی اے کے حوالے کر دیا۔ ہفتے کے روز سینیئر سول جج نے ملزم تنویر احمد ہاشمی کے مقدمے کی سماعت کے دوران ایف آئی اے کے انسدا د بدعنوانی سرکل کے تفتیشی افسر سب انسپکٹر غلام رسول کھوکھر نے عدالت کو بتایا کہ ملزم نے 2009 میں سی ڈی اے وزیر داخلہ کے نام کا جعلی ڈیپوٹیشن آرڈر استعمال کرتے ہوئے ڈیپوٹیشن حاصل کی اور ملزم نے حقائق کو چھپا کر جعل سازی کی اور مزید یہ کہ ملزم نے ایک اور جعلی ڈیپوٹیشن آ رڈر استعمال کرکے سی ڈی اے میں بطور اکاؤنٹنٹ آڈیٹر آفیسر سکیل 17 میں ضم ہوگیا۔ ملزم نے دوران ڈیوٹی اپنے اختیارات استعمال کرکے ہاؤس بلڈنگ سے ایڈوانس حاصل کیا اس طریقے سے ملزم نے قومی خزانے کو 3480756 روپے کا نقصان پہنچایا مقدمہ درج ہونے کے بعد ملزم روپوش ہوگیا جس کے بعد اس کے وارنٹ گرفتاری جاری کیے گئے ملزم عرصہ تین سال سے مقدمہ میں اشتہاری تھا ملزم کو طورخم کے راستے افغانستان فرار ہوتے ہوئے گرفتار کیا گیا ہے ملزم ایک انتہائی چالاک و ہوشیار آدمی ہے۔ ملزم سے رقم برآمد کرنے کیلئے ملزم کا دس روزہ جسمانی ریمانڈ منظور کیا جائے عدالت نے ایف آئی اے کی استدعا منظور کرتے ہوئے چار روزہ جسمانی ریمانڈ منظور کر لیا اور حکم دیا کہ ملزم کو 8 مارچ کو دوبارہ عدالت کے روبرو پیش کیا جائے۔


http://www.urdutimes.com/news/11256.html
پنجاب میں بلدیاتی نشستوں کے ضمنی انتخابات کا شیڈول جاری
سرگودھا: پنجاب میں بلدیاتی نشستوں کے ضمنی انتخابات کا شیڈول جاری کر دیا گیا ہے بلدیاتی نشستوں پر پولنگ 21 مارچ کو ہوگی جبکہ کاغذات نامزدگی 4 مارچ کو جاری کئے جائینگے 7 مارچ کو وصولی ہوگی جن کی جانچ پڑتال 8 مارچ کو ہوگی کاغذات نامزدگی منظور یا مسترد کرنے کیخلاف اپیلیں 9 مارچ کو داخل ہونگی 10 مارچ کو اپیلیں نمٹائی جائینگی کاغذات نامزدگی 11 مارچ کو واپس لئے جاسکیں گے امیدواروں کو حتمی فہرست 12 مارچ کو جاری کی جائیگی جبکہ 21 مارچ کو باقاعدہ پولنگ ہوگی صوبہ بھر میں 76 کے لگ بھگ نشستوں پر ضمنی انتخاب ہونگے۔


http://www.urdutimes.com/news/11253.html
فیصل کالونی اور سائٹ میں پولیس کی کارروائیاں، 7 ا فراد گرفتار
کراچی: کراچی کے علاقوں شاہ فیصل کالونی اور سائٹ میں پولیس نے کارروائیاں کرتے ہوئے 7 ا فراد کو گرفتار کرلیا جبکہ سہراب گوٹھ سے بسوں میں خواتین کو لوٹنے والی 2 خواتین پکڑی گئیں۔کراچی میں موٹر سائیکل پر عائد 4 روزہ پابندی ختم کر دی گئی۔ شہر کے مختلف علاقوں میں پولیس نے کارروائیاں کر کے 7 افراد کو گرفتار کر لیا۔ سہراب گوٹھ سے بسوں میں خواتین کو لوٹنے والی 2 خو اتین پکڑی گئیں۔ ادھر گارڈن میں بچی سے مبینہ زیادتی کی کوشش ناکام بنا دی گئی ۔ گارڈن کے علاقے عثمان آباد میں 3 نامعلوم ملزمان نے 5 سال کی بچی سے زیادتی کی کوشش کی۔ اہل محلہ کے پہنچنے پر ملزمان بھاگ گئے، مشتعل افراد نے واقعے کے خلاف احتجاج کرتے ہوئے ایک موٹر سائیکل کو آگ لگا د ی۔ بچی کے والد نے ملزمان کی گرفتاری کا مطالبہ کیا ہے۔ پولیس کا کہنا تھا کہ ملزمان کی گرفتاری کے لیے چھاپے مارے جا رہے ہیں۔ د وسری جانب پولیس نے سہراب گوٹھ کے علاقے میں بسوں میں خواتین کو لوٹنے والی 2 خواتین کو حراست میں لے لیا جبکہ سائٹ کے علاقے میں منشیات کے اڈے پر چھاپا مارکر 2 منشیات فروشوں کو گرفتارکرلیا گیا۔


http://www.urdutimes.com/news/11250.html
نو سالہ لڑکی کو ونی کرنیکے جرم میں پنچایت کے رکن گرفتار
رحیم یار خان: رحیم یار خان میں قتل کے بدلے میں نو سالہ بچی کی 14 سالہ لڑکے سے شادی کا فیصلہ صادر کرنے والے چار پنچایتیوں کو گرفتار کر لیاگیا رحیم یار خان کی تحصیل لیاقت پور کے گاوں چک 84 اے میں مینگوال ہندو برادری کی ایک پنچایت نے فیصلہ دیا تھا کہ بیوی کے قاتل گامو رام کی جان بخشی کے لیے اس کی نو سالہ بہن سونی مائی کی شادی مقتولہ بختو مائی کے ایک رشتہ دار 14 سالہ لڑکے ہری چند سے کر دی جائے۔ پو لیس کے مطابق پنچایت نے گامو رام پر تین لاکھ روپے جرمانہ بھی عائد کر دیا تھا اور جمعے کو شادی طے کر دی گئی تھی۔ مقامی تھانہ تبسم شہید کے ایس ایچ او چوہدری یاسین کے مطابق انھیں جب اس کی اطلاع ملی تو وہ نفری لے کر فوری طور پر علاقہ میں پہنچے اور پنچایت کے چار افراد کو گرفتار کر کے زیر دفعہ 310 اے تعزیرات پاکستان مقدمہ درج کر لیا اور شادی رکوا کر بچی کو ونی ہونے سے بچا لیا۔ چوہدری یاسین نے بتایا کہ 20 سے زائد افرا د کے خلاف مقدمہ درج کیا گیا، جن کی گرفتاریوں کیلئے پولیس کوشش کر رہی ہے۔ انھوں نے بتایا کہ ونی ہونے والی بچی کو ورثا کے حوالے کر دیا گیا۔ مقامی میڈیا کے مطابق گامو رام نے 21 فروری کو اپنی بیوی بختو مائی کو غیرت کے نام پر قتل کر دیا تھا گامو رام کو شک تھا کہ مقتولہ کے کسی غیر شخص سے ناجائز تعلقات تھے۔ گامو رام اس وقت قتل کے الزام میں جیل میں ہے اور پنچایت کے فیصلے پر عمل درآمد کی صورت میں ان کی رہائی ممکن بنائی جانی تھی۔


http://www.urdutimes.com/news/11206.html
پی پی کی ایم پی اے ثنیہ ناز سے رینجرز کی 7گھنٹے تفتیش
کراچی: .کراچی میں پیپلز پارٹی کی رکن سندھ اسمبلی ثنیہ ناز سے رینجرز ہیڈکوارٹرزمیں 7گھنٹے تک تفتیش کی گئی۔ اس دوران لیاری میں ترقیاتی پروجیکٹس،فنڈز کیاستعمال اور گینگ وار ملزمان کی بیرون ملک رہائش سمیت کئی معاملات پر پوچھ گچھ کی گئی۔ذرائع کے مطابق پیپلزپارٹی کی رکن سندھ اسمبلی ثنیہ ناز کو جمعے کی صبح 11بجے رینجرز ہیڈ کوارٹرز طلب کیا گیا۔ ان سے لیاری گینگ وار کے مرکزی کردار عزیر بلوچ سے تحقیقات کے نتیجے میں سامنے آئے انکشافات پر 7گھنٹے تک پوچھ گچھ کی گئی۔رینجرز کے تفتیشی حکام نے ثنیہ نازسیلیاری میں ترقیاتی پروجیکٹس اورفنڈز کیاستعمال کی تفصیلات پوچھیں۔ امین بلیدی، ملا نثار،بابا لاڈلا اور شیراز کامریڈ سے تعلق کے بارے میں بھی پوچھا گیا۔تفتیشی حکام نے رکن سندھ اسمبلی سے گینگ وار ملزمان کی بیرون ملک رہائش کے باریمیں بھی سوالات کیے۔


http://www.urdutimes.com/news/11205.html
بہاولپور: آسمانی بجلی گرنے سے ایک لڑکی جاں بحق
بہاولپور: بہاولپور میں آسمانی بجلی گرنے سے ایک لڑکی جاں بحق اور دو خواتین زخمی ہو گئیں۔ بجلی گرنے سے 3 بھینسیں بھی ہلاک ہو گئیں۔ بہاول پور کے نواحی علاقے جھوک بھولے شاہ میں گرج چمک کے ساتھ بارش کے دوران ایک مکان پر آسمانی بجلی گرنے سے 20 سالہ لڑکی بھاگی مائی جاں بحق ہوگئی جبکہ دو خواتین زخمی بھی ہوئیں، آسمانی بجلی گرنے سے قریب واقع جانوروں کے باڑے میں موجود 3 بھینسیں بھی ہلاک ہوگئیں۔


http://www.urdutimes.com/news/11200.html
پتنگ بازوں کیخلاف کارروائی، نوجوان چھت سے گر کر ہلاک
راولپنڈی: سی پی او راولپنڈی اسرار احمد نے تھانہ ریس کورس کے علاقہ میں پولیس کی جانب سے پتنگ بازوں کے خلاف کاروائی کے دوران دوسری منزل سے حادثاتی طور پر گر کر نوجوان کی ہلاکت کے بعد ایس ایچ او کو معطل کر کے تحقیقاتی کمیٹی قائم کر دی ہے۔ جو تین روز میں اپنی رپورٹ سی پی او راولپنڈی کو پیش کرے گی۔ گزشتہ روز محلہ حاجیاں میں پولیس نے پتنگ بازوں کے خلاف کاروائی کے دوران گھر میں گھس کر لاٹھی چارج کی جس پر جان بچانے کی کوشش میں دوسری منزل کی چھت سے گر کر نوجوان ہلاک ہوگیا تھا۔ جس کے بعد اہل علاقہ نے تھانہ ریس کورس کے باہر شدید احتجاج کیا، جبکہ موٹر سائکلوں کو بھی آگ لگائی گئی۔ پولیس پر پتھرائو کے سبب پولیس ک جانب سے مظاہرین کو منتشر کرنے کیلئے آنسو گیس بھی چلائے گئے۔ نوجوان کی حادثاتی ہلاکت کو نوٹس لیتے ہوئے سی پی او راولپنڈی اسرار احمد نے ایس ایچ او ریس کورس چوہدری الیاس کو معطل کر کے تحقیقاتی کمیٹی قائم کر دی ہے۔ جس کی رپورٹ پر مزید کارائی کی جائے گی۔ ادھر ڈسٹرکٹ ہیڈ کوارٹر ہسپتال راولپنڈی میں پوسٹ مارٹم کے بعد نعش ورثا کے ھوالے کر دی گئی ہے۔


http://www.urdutimes.com/news/11191.html
ڈاکٹر عاصم کیخلاف کرپشن ریفرنس کراچی نیب کے حوالے
کراچی: سابق وفاقی وزیر پٹرولیم ڈاکٹر عاصم کے خلاف کرپشن ریفرنس کراچی نیب کے حوالے کر دیا گیا ہے۔ نیب کے تفتیشی افسرریفرنس کراچی کی احتساب عدالت میں جمع کرائیں گے، ریفرنس کے ساتھ قومی خزانے کو 17 ارب روپے کے نقصان کے ثبوت بھی شامل ہیں۔ تفصیلات کے مطابق قومی احتساب بیورو کے ایگزیکٹو بورڈ کے دو مارچ کو ہونے والے اجلاس میں سابق وفاقی وزیر برائے پٹرولیم اور قدرتی وسائل اور ان کے ساتھیوں کے خلاف کرپشن ریفرنس دائر کرنے کی منظوری دی تھی ریفرنس میں ڈاکٹر عاصم اور دیگر شریک ملزموں کے خلاف الزام ہے کہ انہوں نے او جی ڈی سی ایل اور سوئی سدرن گیس کمپنی کے افسروں سے ملی بھگت کے ذریعے ایل پی جی اور ایل این جی ٹھیکوں میں من پسند قیمتوں سے قومی خزانے کو 17 اعشاریہ 3 ا رب روپے سے زائد کا نقصان ہوا۔ ذ رائع کا کہنا ہے کہ نیب ہیڈ کوارٹر سے ریفرنس کراچی نیب کے حوالے کر دیا گیا جسے کراچی کی احتساب عدالت میں پیش کیا جائے گا۔ نیب ذرائع کے مطابق ریفرنس کے ساتھ ہونے والی مبینہ کرپشن کے ثبوت بھی شامل کئے گئے ہیں ریفرنس میں گیس کپنیوں کے افسر اور ٹھیکے دار بھی شامل ہیں عدالت میں ریفرنس دائر ہونے کے بعد ڈاکٹر عاصم کو طلب کیا جائے گا۔ واضح رہے کہ سابق وفاقی وزیر ڈاکٹر عاصم کے خلاف 19فروری کو زمینوں کی غیر قانونی الاٹ منٹ اور منی لانڈرنگ کے الزما ت کے تحت ر یفرنس دائر کرنے کی منظور ی دی تھی جو عدالت میں زیر سماعت ہے۔


http://www.urdutimes.com/news/11190.html
اقبال ظفر جھگڑا خیبر پختونخوا کے انتیسویں گورنر
پشاور : پاکستان مسلم لیگ نواز کے رہنما اقبال ظفر جھگڑا نے صوبہ خیبر پختونخوا کے گورنر کا حلف لے لیا ہے۔ وہ صوبے کے انتیسویں گورنر ہیں۔ اقبال ظفر جھگڑا کو فاٹا کی صورتحال کے حوالے سے متعدد چیلنجز کا سامنا ہوگا۔ تفصیلات کے مطابق اقبال ظفرجھگڑا نے جمعہ کے روز گورنرہاؤس پشاور میں منعقدہ تقریب میں خیبرپختونخوا کے نئے گورنر کی حیثیت سے حلف اٹھایا۔ پشاور ہائیکورٹ کے چیف جسٹس مظہرعالم خان میاں خیل نے ان سے حلف لیا۔ وزیراعلی پرویز خٹک بھی ڈائس پر موجود تھے جبکہ چیف سیکرٹری امجدعلی خان نے تقرری کا حکم نامہ پڑھ کر سنایا ۔ تقریب میں گورنرپنجاب رفیق رجوانہ، وزیرسیفران لیفٹیننٹ جنرل(ر) عبدالقادربلوچ، لیڈرآف ہاؤس، سینٹر راجہ ظفرالحق، سابق گورنرسردارمہتاب احمدخان، لیفٹیننٹ جنرل(ر) افتخارحسین شاہ، کمانڈرخلیل الرحمان، وزیراعظم کے مشیر انجینئرامیرمقام، پاکستان مسلم لیگ( ن) کے صوبائی صدر پیرصابرشاہ، پاکستان مسلم لیگ( ن) بلوچستان کے رہنما سرداریعقوب خان ناصر نے خصوصی طور پر تقریب میں شرکت کی جبکہ بعض صوبائی وزراء ، اراکین پارلیمنٹ ، اعلی سول وملٹری حکام، قبائلی زعماء، معززین شہر، علماء کرام، صحافی اورگورنرکے عزیز و اقارب نے تقریب میں شرکت کی ۔


http://www.urdutimes.com/news/11189.html
کلثوم نواز کے بھتیجے محسن لطیف پارٹی عہدے سے مستعفی
اسلام آباد : مسلم لیگ کے سابق ایم این اے اور بیگم کلثوم نواز کے بھتیجے محسن لطیف پارٹی عہدے سے مستعفی ہوگئے۔ میڈیا رپورٹ کے مطابق مسلم لیگ (ن) کے رہنما اور سابق ایم این اے نا معلوم وجوہات کی بنا پر پارٹی عہدے سے فوری طو رپر مستعفی ہوگئے۔ محسن لطیف وزیراعظم نواز شریف کی اہلیہ بیگم کلثوم نواز کے بھتیجے ہیں۔ جبکہ مسلم لیگ (ن) کے یوتھ ونگ کے سیکرٹری جنرل ساجد چوہان بھی اپنے عہدے سے مستعفی ہوگئے۔


http://www.urdutimes.com/news/11184.html
پاکستان پر سفری پابندیوں میں تین ماہ کی مزید توسیع
لاہور: عالمی ادارہ صحت نے پاکستان پر سفری پابندیوں میں تین ماہ کی مزید توسیع کر دی ہے ۔ ہر پاکستانی کے لیے ضروری ہو گا کہ وہ بیرون ملک سفر کرنے سے پہلے پو لیو سرٹیفکیٹ لاز می حاصل کرے ۔ ذرائع کے مطابق عالمی ادارہ صحت کی ذیلی تنظیم انٹرنیشنل ہیلتھ ریگولیشن ایمرجنسی کمیٹی کا 8واں اجلاس جنیوا میں منعقد ہوا ہے ۔ اجلاس میں شرکاء نے پولیو کو ابھی بھی ایک خطرہ قرار دیا ہے ۔ میٹنگ میں کہا گیا ہے کہ پاکستان اور افغانستان ایک دوسرے میں پولیو وائرس پھیلا رہے ہیں اور دونوں ممالک پوری دنیا میں پولیو وائرس پھیلانے کے حوالے سے خطرنا ک ہے اس لیے ان میں عائد سفری پابندیوں میں تین ماہ کی توسیع کر دی گئی ہے اس پابندی کا اطلاق 26 فروری سے ہوگا۔


http://www.urdutimes.com/news/11177.html
وزارت صحت پنجاب میں سا ڑھے چار ارب کی کرپشن کا انکشاف
اسلام آباد : وزارت صحت پنجاب میں چار ارب 65 کروڑ کرپشن اور مالی بدعنوانیوں کے ایک نئے سکینڈل کا انکشاف ہوا ہے۔ وزارت صحت میں کرپشن کا یہ انکشاف آڈٹ رپورٹ 2015 میں کیا گیا ہے۔ پنجاب بیورو کریسی نے دوائیوں کی خریداری‘ ناقص ا دویات کی ہسپتالوں کو فراہمی اور غریب مریضوں کو ریلیف فر اہمی کے نام پر کرپشن کی ہے۔ کرپشن کا انکشاف ہونے کے باوجود وزیراعلیٰ پنجاب اور پنجاب کے انسداد رشوت ستانی محکمہ نے کوئی کارروائی عمل میں نہیں لائی اور قومی مجرم آج بھی دندناتے پھر رہے ہیں۔ وزارت صحت کرپشن بارے ملنے والی سرکاری دستاویزات کے مطابق افسران نے ہسپتالوں کو فراہم کرنے کیلئے اربوں روپے کے سرجیکل آلات اور دوائیوں کی خریداری کی تھی اس خریداری میں مجموعی طو ر پر 563 ملین روپے کی کرپشن کی نشاندہی ہوئی ہے آڈٹ حکام نے سیکرٹری صحت کو ذمہ دار کرپشن کرنے والے افسران کی نشاندہی کر کے تادیبی کارروائی کی ہدایت کی ہے تاہم کرپٹ افسران کے خلاف کوئی کارروائی نہیں کی گئی۔ یونیورسٹی ہیلتھ سائنسز راولپنڈی کارڈیالوجی سنٹر شیخ زید ہسپتال فیصل آباد کارڈیالوجی سنٹر کی انتظامیہ نے مانیٹر ا ور گاڑیوں کی خریداری کے لئے 512 ملین و صول کر کے خریداری کرنے کی بجائے رقوم اپنے ذاتی اکاؤنٹس میں جمع کرا دی سیکرٹری صحت خاموش تماشائی بن گئے۔ وزارت صحت کے افسران نے مریضوں سے پرثی فیس کی مد میں وصول 333 ملین قو می خزانہ میں جمع کرانے کی بجائے ذاتی اکاؤنٹس میں ٹرانسفر کرا لئے ہیں۔ افسران نے ذاتی الاؤنسز کی مد میں 232 ملین غلط طریقہ سے سرکاری خزانہ سے نکلوانے میں کامیاب ہوئے ہیں۔ میو ہسپتال لاہور اور الائیڈ ہسپتال راولپنڈی کی انتظامیہ نے 32 ملین کے اوزار خریدے لیکن استعمال نہ کرنے سے ناکارہ پڑے ہیں۔ افسران نے 3 ملین کی ناقص ا دویات خرید کر ہسپتالوں کو فراہم کر دی ہیں جبکہ یہ بھی ا نکشاف ہوا ہے کہ 65 ملین کی دوائیاں مارکیٹ ریٹ سے زائد قیمتوں پر خریدی گئی ہیں افسران نے ہسپتالوں میں مشینری کی مرمت کے نا م پر 24 ملین کا غبن کیا ہے کارڈیالوجی سنٹر لاہور کے لئے 20 ملین کا چیلر غیر معیاری خریدا گیا جو اب ناکارہ پڑا ہے۔ وزارت صحت ا فسران کنٹریکٹرز کو اربوں روپے کی ادائیگیوں میں 63 ملین کا انکم ٹیکس وصول ہی نہیں کیا جبکہ انہی کنٹریکٹرز کو فائدہ دیتے ہو ئے 31 ملین یوٹیلٹی چارجز وصول ہی نہیں کئے گئے۔ وزارت صحت کے ا فسران نے ہسپتالوں کو سیلز ٹیکس کی چھوٹ ہونے کے باوجود اس ٹیکس کے نام پر صوبائی خزانہ سے 213 ملین نکلوا کر ہضم کر گئے ہیں۔ مختلف ہسپتالوں کی 100 ملین کا ڈاکہ خزانہ پر ڈالا ہے۔ آڈٹ حکام نے مزید انکشاف کیا ہے کہ وزارت صحت کے افسران نے مارکیٹ ریٹ سے زائد قیمت پر 86 ملین کی دوائیاں خریدی ہیں جس میں میو ہسپتال لاہور‘ سروسز ہسپتال لاہور کے افسران ملوث ہیں۔ ڈاکٹروں نے مختلف طر یقوں سے 46 ملین کی رقوم مختلف حربے استعمال کر کے خزانہ سے وصول کر لی جس کی نشاندہی کے باوجود کارروائی نہیں کی گئی۔ وزارت کے اندر کار پارکنگ تعمیر کا ٹھیکہ دینے کے نام پر 41 ملین کی رقم قومی خزانہ سے نکلوائی گئی ہے۔ پابندی کے باوجود 32 ملین کی ہیلتھ سائنسز لاہور انتظامیہ نے خریداری کی ہے۔ سروس ختم ہونے کے باوجود افسران نے 4 ملین کی رقم وصول کی ہیں افسران نے 10 ملین کے میڈیکل اوزار خرید کر ضائع کر دیئے گئے ہیں۔ افسران نے غیر ضروری طور پر 10 ملین کے فنڈز کو روک کر من پسند اکاؤنٹس میں جمع کر ا دیئے ہیں۔ صوبائی حکومت غر یبوں کے ٹیکسز میں سے ہر سال 67 ارب روپے وزارت صحت کے افسران کو عوام کو صحت کی سہولیات کی فراہمی کے لئے فراہم کرتی ہیں ان فنڈز سے ہر سال اربوں روپے کرپشن کی نذر ہو جاتے ہیں تاہم حکومت پنجا ب نے آج تک کسی افسر یا بڑے ڈاکٹر کو کیفر کردار تک نہیں پہنچایا ہے ۔ سیکرٹری صحت سے رابطہ کر کے موقف جاننے کی کوشش کی لیکن کرپشن کی داستان سن کر افسران نے موقف دینے سے معذرت کر لی ہے۔


http://www.urdutimes.com/news/11166.html
اساتذہ ترقی کیس، سیکرٹری تعلیم خیبر پختونخوا کو نوٹس جاری
اسلام آباد: سپریم کورٹ نے خیبر پختونخوا کے اساتذہ کو ترقی نہ دینے کے حوالے سے دائر درخواستوں پر سیکرٹری محکمہ تعلیم کو نوٹس جاری کرتے ہوئے مقدمات کی مزید سماعت غیر معینہ مدت تک کیلئے ملتوی کر دیا ہے ۔ جسٹس قا ضی فائز عیسی کی سربراہی میں عدالت عظمیٰ کے دو رکنی بینچ نے جمعہ کو خیبر پختونخوا کے 15 اور 16گریڈ کے 89 اساتذہ کی جانب سے دائر درخواستوں کی سماعت کی، غلام محی الدین ایڈووکیٹ نے اساتذہ کی جانب سے پیش ہو کر عدالت کو آگاہ کیا کہ محکمہ تعلیم نے دیگر تمام اساتذہ کو ترقیاں دیں لیکن فزیکل ایجوکیشن کے ا ساتذہ کا 4 فیصد کوٹہ ہونے کے باوجود انہیں ترقی نہیں دی گئی اور ادارہ فزیکل ا یجوکیشن کے اساتذہ کے ساتھ امتیازی سلوک روا رکھے ہوئے ہے فاضل وکیل کا کہنا تھا کہ اساتذہ نے پروموشن کے لیے عمران خان کے گھر کے باہر دھرنا بھی دیا لیکن مطالبات نہیں سنے گئے ان کا کہنا تھا کہ گورنر اور سیکرٹری کو خط لکھ چکے ہیں لیکن ابھی تک سنا نہیں گیا اس لیے عدالت ترقی دینے کا حکم جاری کرے جس پر عدالت نے محکمہ تعلیم کے پی کے کو نوٹس جاری کرتے ہوئے مقدمہ میں جواب طلب کر لیا۔


http://www.urdutimes.com/news/11150.html
ڈی آئی خان:مسافر کوچ اور ٹرک میں تصادم ،8 افراد زخمی
ڈیرہ اسماعیل خان: ڈیرہ اسماعیل خان کے نواحی علاقے کوٹ جائی کے قریب مسافرکوچ اور ٹرک کے درمیان تصادم سے 8افراد زخمی ہوگئے جن میں 4 کی حالت تشویشناک ہے۔تفصیلات کے مطابق جمعہ کے روز کوٹ جائی کے قریب مخالف سمت سے آنے والی مسافرکوچ اور ٹرک میں تصادم ہوا ہے اس حادثے میں 8افراد زخمی ہوئے جنہیں فوری طور پر ڈسٹرکٹ ہیڈکوارٹر ہسپتال منتقل کردیا گیا ہے۔ ہسپتال انتظامیہ کے مطابق زخمیوں میں 4 کی حالت نازک ہے جنہیں بہترین طبی امداد فراہم کی جارہی ہے ،پولیس کے مطابق حادثہ تیز رفتاری کے باعث پیش آیا تاہم اس حادثے کی تحقیقات شروع کر دی گئی ہیں۔


http://www.urdutimes.com/news/11146.html
پشاور میں سرچ آپریشن کے دوران 33 افرادگرفتا ر
پشاور: پشاورکے نواحی علاقہ سربند میں پولیس اور سیکیورٹی فورسز نے سرچ آپریشن کر کے 33 مشتبہ افراد کوحراست میں لے لیا،پولیس کے مطابق مشترکہ سرچ آپریشن پشاورکے نواحی علاقہ سربند میں کیاگیا۔ آپریشن کے دوران 7افغان باشندوں سمیت 33 مشتبہ افراد کو حراست میں لیاگیا۔ جن کے قبضہ سے 3کلاشنکوفیں اور سینکڑوں کارتوس برآمد ہوئے۔مشتبہ افرادکو تھانہ سربند کردیاگیاہے۔ جہاں ان سے تفتیش کاسلسلہ جاری ہے۔ آپریشن کے دوران 50کے قریب گھروں کو سنیفرڈاگز کی مددسے چیک کیاگیا۔


http://www.urdutimes.com/news/11140.html
کراچی میں رینجرز کی کارروائی، گینگ وار کے تین کارندے ہلاک
کراچی: کراچی میں قانون نافذ کرنے والے اداروں کی مختلف کارروائیوں میں گینگ وار کے تین کارندے مارے گئے جبکہ زخمی سمیت تین کو گرفتار کر لیا گیا۔ میڈ یا رپو رٹ کے مطا بق لیاری کلا کوٹ میں رینجرز نے گینگسٹرز کی موجودگی کی اطلاع پر ٹارگیڈڈ کارروائی کی۔ کارروائی کے دوران ملزمان اور رینجرز اہلکاروں کے درمیان فائرنگ کا تبادلہ ہوا۔ مقابلے کے دوران گینگ وار عزیر بلوچ گروپ کے تین کارندے مارے گئے۔ ترجمان رینجرز کے مطابق ہلاک ملزمان کی شناخت نواز، بلاول اور نعیم کے ناموں سے کر لی گئی ہے۔ ہلاک ملزمان چند روز قبل لیاری میں میڈیکل اسٹور پر ہونے والے دستی بم حملے میں ملوث تھے۔ دوسری جانب پریڈی میں سرچ آپریشن کے دوران گینگ وار کا ایک کارندہ زخمی حالت میں گرفتار کر لیا گیا جبکہ حیدری اور پیرآباد میں پولیس مقابلوں کے دوران دو ملزموں کو گرفتار کر کے اسلحہ اور منشیات برآمد کر لی گئی۔


http://www.urdutimes.com/news/11121.html
وفاقی وزارت داخلہ کا مصطفی ٰ کمال کی پریس کانفرنس کا نوٹس
اسلام آباد : وفاقی وزارت داخلہ نے سابق ناظم کراچی مصطفی ٰ کمال کی پریس کانفرنس کا نوٹس لیتے ہوئے عمران فاروق قتل کیس میں تفتیش کرنے والے اداروں کو مزید ثبوت اکٹھے کرنے کا ٹاسک دے دیاہے ،ایف آئی اے سمیت دیگر قانون نافذ کرنے والے اداروں نے پریس کانفرنس کے پیش نظر معلومات پر مزید کام شروع کردیاہے ،متحدہ قومی موومنٹ کے سابق رہنماء کی جانب سے کی جانے والی پریس کانفرنس کو بطورثبوت عمران فاروق قتل کیس اور ایم کیو ایم کے قائد الطاف حسین کے خلاف چلنے والے غداری کے مقدمات کا حصہ بنائے جانے کا قومی امکان ہے ۔ ذرائع سے حاصل ہونے والی معلومات کے مطابق وزارت داخلہ نے متحدہ قومی موومنٹ کا سابقہ ادوار میں حصہ رہنے والے رہنماء مصطفی ٰ کمال کی جانب سے ایم کیو ایم کارکنوں کوبھارتی خفیہ ایجنسی ’’را‘‘ سے تربیت لینے ، انٹرنیٹ پر دہشت گردی اور پیسوں کے عوض قتل کرنے کے الزامات اور ان کے ثبوت فراہم کرنے ک کی یقین دہانی کو ایم کیو ایم کے قائد الطاف حسین کے خلاف ملک بھر میں چلنے والے غداری مقدمات آرٹیکل چھ اور عمران فاروق قتل کیس میں حصہ بنانے کا فیصلہ کرلیاہے اس حوالے سے ایف آئی اے میں ایک کمیٹی تشکیل دے کر عمران فاروق قتل کیس کے حوالے سے مزید ثبوت حاصل کیے جائیں گے جس کو انوسٹی گیشن ٹیم کے حوالے کیاجائے گا تاکہ عمران فاروق قتل کیس کو منطقی انجام تک پہنچایاجاسکے ۔مصدقہ ذرائع کے مطابق وفاقی حکومت کی جانب سے اس بات کا فیصلہ مبینہ طورپرسکارٹ لینڈ یارڈ سے عمران فاروق قتل کیس میں عدم تعاون اور سیاسی جماعتوں کے مسلسل دباؤ کے بعد کیاگیاہے۔ یہاں یہ بات بھی قابل ذکرہے کہ پاکستان تحریک انصاف پنجاب کے رہنماء محمد اعجاز کی جانب سے اس بات پر زور دیاگیاتھاکہ مصطفی ٰ کمال کی پریس کانفرنس کو بطور ثبوت ریکارڈ کا حصہ بناکر وفاقی حکومت کو چاہیے کہ وہ غداری مقدمہ کو منطقی انجام تک پہنچائے ۔آن لائن کے رابطہ کرنے پر ڈائریکٹر جنرل ایف آئی اے عابدایس قادری سے بار بار کوشش کے باوجود ان کے موبائل پر رابطہ ممکن نہ ہوسکاہے ۔ دوسری جانب وزارت داخلہ کے افسران سے بھی اس بارے میں موقف سامنے نہ آسکاہے۔


http://www.urdutimes.com/news/11119.html
افغانستان، طالبان مذاکرات جلد پاکستان میں متوقع
اسلام آباد:پاکستانی دفتر خارجہ کا کہنا ہے کہ افغان حکومت اور طالبان کے درمیان براہ راست مذاکرات آئندہ چند روز میں پاکستان میں ہونے جارہے ہیں۔دفتر خارجہ کے ترجمان نفیس ذکریا نے ہفتہ وار میڈیا بریفنگ کے دوران یاد دہانی کروائی کہ چار فریقی گروپ کے گزشتہ اجلاس کے دوران طے پانے والے معاہدے کے تحت مارچ کے پہلے ہفتے میں افغان حکومت اور طالبان کے درمیان براہ راست امن مذاکرات کے ممکنہ آغاز کا عندیہ دیا تھا۔ افغان امن مذاکرات کے مقام اور تاریخ کے حوالے سے پوچھے گئے سوال کے جواب میں ترجمان کا کہنا تھا کہ ملاقات کے انعقاد کے لیے کوششیں جاری ہیں، ساتھ ہی انھوں نے یہ بھی واضح کیا کہ ان کے پاس 'مذاکرات کی حتمی تاریخ کے حوالے سے معلومات نہیں ہیں'۔ یاد رہے کہ آرمی چیف جنرل راحیل شریف نے گزشتہ ماہ قطر کا دورہ کیا تھا، جس کا مقصد دوحا میں موجود طالبان کے سیاسی دفتر کی مذاکرات میں شمولیت کو یقینی بنانے کے لیے قطر کی قیادت کی مدد حاصل کرنا تھا، اسے وائس آف امریکا نے 'جائز مذاکرات' کا نام دیا۔ علاوہ ازیں، آرمی چیف جنرل راحیل شریف نے گزشتہ ہفتے کابل کے دورے کے موقع پر صدر اشرف غنی اور امریکی فوجی قیادت سے بھی ملاقاتیں کیں، جسے افغان امن مفاہمتی عمل کے تناظر میں دیکھا جارہا ہے اور جس کے بارے میں آئی ایس پی آر کا کہنا تھا کہ اس موقع پر ' مصالحتی عمل کے مثبت نتائج کے امکان' کا اظہار کیا گیا۔ ادھر وزیراعظم کے مشیر برائے امورِ خارجہ سرتاج عزیز نے امریکا میں خارجہ تعلقات کی کونسل سے خطاب کرتے ہوئے اس بات کو تسلیم کیا تھا کہ پاکستان کا طالبان کے کچھ حلقوں پر اثرو رسوخ موجود ہے، جسے ان کو مذاکرات کی میز پر لانے میں استعمال کیا جائے گا۔ دفتر خارجہ کے ترجمان کا کہنا تھا کہ اجلاس طلب کرنا چار فریقی گروپ کے تمام رکن ممالک کی 'مشترکہ ذمہ داری' ہے، اس گروپ کے اراکین میں افغانستان، پاکستان، چین اور امریکا شامل ہیں۔ انھوں نے کہا کہ 'چار فریقی عمل تسلی بخش طریقے سے جاری ہے اور اس میں پیش رفت ہوئی ہے۔۔۔ تمام ممالک نے چار فریقی عمل پر اپنے اطمینان کا اظہار کیا ہے'۔ دفتر خارجہ کے ترجمان نے چار فریقی عمل میں دیگر ممالک کی شمولیت اور اس کو حجم کو بڑھانے کی تجویز کو مسترد کردیا۔ نفیس ذکریا کا کہنا تھا کہ افغان امن مذاکرات کے لیے چار فریقی گروپ کی کوششوں کا مقصد افغانستان سے تشدد کا خاتمہ اور وہاں امن کا قیام ہے۔ خیال رہے کہ گزشتہ سال افغانستان میں سال 2009 کے بعد سے اب تک کی سب سے زیادہ پر تشدد کارروائیاں ہوئیں اور یہ سلسلہ 2016 میں بھی جاری ہے۔ افغانستان کی جانب سے مذاکرات کار حکمت کرزئی نے کابل میں پاکستانی نمائندے سے بات چیت کے دوران مذاکرات کے عمل سے تشدد میں فوری کمی کے امکان پر شکوک و شبہات کا اظہار کیا تھا۔


http://www.urdutimes.com/news/11112.html
تحفظ خواتین ایکٹ وفاقی شرعی عدالت میں چیلنج
اسلام آباد: وفاقی شرعی عدالت میں پنجاب تحفظ حقوق نسواں ایکٹ کو غیر متوازن غیر اسلامی اور غیر آئینی ہونے کی بنیاد پر چیلنج کر دیا گیا۔ ڈاکٹر اسلم خاکی کی جانب سے دائردرخواست میں مقف اختیار کیا گیا ہے کہ اس میں کوئی بحث نہیں کہ مذہب، قانون اور ہر مہذب معاشرہ تشدد اور خاص طور پر کمزور صنف پر تشدد کے سخت مخالف ہے اور اس کے لئے مذمت کے ساتھ ساتھ سزا بھی تجویز کرتا ہے۔ مگر مذکورہ تحفظ حقوق نسواں ایکٹ نے یکطرفہ طور پر ایسے غیر متوازن اور جارحانہ اقدامات تجویز کئے ہیں جس سے خاندانی اکائی اور استحکام میں مزید دراڑیں آ سکتی ہیں۔ ملزم مرد کو ٹریکر پہنانے کا فعل انتہائی ذلت آمیز اور کسی کی نجی زندگی میں مداخلت ہے جو کہ اسلام اور آئین کے خلاف ہے۔ ایکٹ غیر متوازن ہے۔ عورت کی طرف سے مرد پر ذہنی نفسیاتی اور زبانی تشدد کو روکنے اور ازالہ کیلئے کوئی دفعہ نہیں رکھی گئی جو مرد کو جسمانی تشدد پر مجبور کرتی ہیں۔ مرد کو گھر چھوڑ دینے کا حکم بھی غیر مناسب اور غیر عملی ہے جس سے مشترکہ خاندانی نظام میں اصلاح کی گنجائش ختم ہو جائیگی۔ درخواست گزار نے ایکٹ کی مثبت دفعات کو سراہنے کے ساتھ ساتھ عدالت سے استدعا کی ہے کہ ایکٹ کی دفعات خاص طور پر دفعہ نمبر2 (آئی )اور دفعہ نمبر (ای ) اور 7(ڈی) کو خلاف اسلام قرار دیا جائے۔


http://www.urdutimes.com/news/11110.html
اسلام آباد سے 16سالہ لڑکا پراسرار طور پر لاپتہ
اسلام آباد : وفاقی دارالحکومت کے سیکٹر جی سیون سے 16سالہ لڑکا پراسرار طور پر لاپتہ ہو گیا ۔ پولیس نے روایتی انداز میں تفتیش شروع کر دی ہے ۔ تفصیلات کے مطابق تھانہ آبپارہ کے علاقے جی سیون ٹو میں واقع اکیڈمی سے واپسی پر نویں جماعت کا طالبعلم 16سالہ باسط علی خان پراسرار طور پر لاپتہ ہو گیا ۔ پولیس کو سجاد احمد نے تحریری درخواست دیتے ہوئے موقف اختیار کیا کہ اس کا 16سالہ بھائی یکم مارچ کو جی سیون ٹو میں اکیڈمی گیا اور واپسی پر گھر نہیں پہنچا جس کے بعد پولیس نے شکایت درج کر کے تفتیش کی تو معلوم ہوا کہ تین نامعلوم موٹر سائیکل سوار باسط کو اکیڈمی کے باہر سے ساتھ لے کر گئے ہیں ۔ تین دن گزرنے کے باوجود پولیس باسط کو تلاش کرنے میں ناکام ہے ۔ ایس ایچ او تھانہ آبپارہ محمد یوسف نے رابطہ کرنے پر بتایا کہ لڑکا اپنی مرضی سے گیا ہے ، سیف سٹی پراجیکٹ کے ذریعے موٹر سائیکل سواروں کی سمت کا اندازہ لگایا جا رہا ہے تاہم ابھی کامیابی نہیں ملی ہے ۔


http://www.urdutimes.com/news/11109.html
مسئلے کا حل ایکس وائی زیڈ نہیں صرف الطاف حسین ہیں، ایم کیو ایم
کراچی: متحدہ قومی موومنٹ نے کہا ہے کہ مصطفی کمال اور انیس قائم خانی کی جانب سے لگائے جانے والے الزامات نئے نہیں ہیں، ماضی میں بھی ایم کیو ایم کو توڑنے اوراس کی متوازی پارٹی بنانے کی سازشیں ہو چکی ہیں، ایم کیو ایم کو قومی دھارے میں لایا جائے، تقسیم کی کوششیں بند کی جائیں، مسئلے کا کوئی ایکس وائی زیڈ حل نہیں،مسئلے کاحل صرف الطاف حسین ہیں، ہم ان الزامات کی مذمت کرتے ہیں۔ ایم کیو ایم لندن اور پاکستان رابطہ کمیٹی کی مشترکہ پریس کانفرنس میں مصطفی کمال اور انیس قائم خانی کی پریس کانفرنس کے رد عمل میں لندن سے ایم کیو ایم کے کنوینر ندیم نصرت نے کہا کہ پریس کانفرنس میں ایسے شخص پر الزامات عائد کئے گئے جس کو جواب دینے کی تو کیا اس کی آواز پر بھی پابندی عائد کی گئی ہے۔ میڈیا پر دو تین گھنٹے تک ایم کیو ایم پر الزامات کی بارش کی گئی اور قائد تحریک الطاف حسین کو نشانہ بنایا گیا جو انتہائی افسوس ناک ہے۔ عوام قائد ایم کیو ایم کیساتھ ہے، ہمیں کسی وضاحت کی ضرورت نہیں۔ جمہوری معاشرے میں مقبولیت کا پیمانہ ووٹ ہوتے ہیں الطاف حسین کے پاس 24 ایم این اے، 8 سینیٹرز اور 52 ایم پی ایز ہیں جن سے الطاف حسین کی مقبولیت کا اندازی کیا جا سکتا ہے۔ ایم کیو ایم کو سپورٹ کرنے والے پڑھے لکھے باشعور لوگ ہیں، ہمیں کسی وضاحت کی ضرورت نہیں ہے لوگ با شعور ہیں۔ انہوں نے سوال کیا کہ کیا دنیا میں کہیں ایسا ہوتا ہے جن کے پاس کوئی مینڈیٹ نہیں ان کو اتنا پروجیکٹ کیا جائے ہمیں مسائل کے حل کیلئے آواز اٹھائیں تو دہشت گرد کہا جاتا ہے، مصنوعی قیادت لانا،تقسیم کرنے کی سیاست سے ملک کو کبھی فائدہ نہیں ہوگا۔انہوں نے کہا کہ میں الطاف حسین کے ساتھ ہوں تو میرے خلاف سیکڑوں کیس ہیں لیکن میں الطاف حسین کے خلاف بات کروں تو میں بھی ہیرو بن جائوں گا۔ کراچی سے ایم کیو ایم کے ڈپٹی کنوینر فاروق ستار نے کہا کہ جھوٹے، بے بنیاد اور شر انگیز الزامات کی مذمت کرتے ہیں، ایسے الزامات لگانے والا نہ ایم کیو ایم کا مخلص ہے نہ مظلوموں کا ہمدرد، اس سازش کا مقصد مائنس الطاف حسین فارمولے کو عملی جامہ پہنانا ہے۔ انہوں نے کہا کہ دو افراد کے آنے اور پریس کانفرنس کیوقت پر غور کریں، یہ ٹائمنگ ہی اس کی ساری حقیقت کو واضح کرتی ہے، آج کی پریس کانفرنس میں کون سا الزام ہے جو جماعت اسلامی نے نہ لگایا ہو لیکن این اے 246 کے ووٹرزنے تمام الزامات کی نفی کی،جب کہ 5 دسمبر کے مینڈیٹ سے ثابت کیا کہ لسانی اکائیاں ،مسالک ایک جگہ کھڑے ہیں۔ فاروق ستار نے اپنی پریس کانفرنس میں یہ شعر بھی پڑھاکہ اپنے مرکز سے اگر دور نکل جاو گے، خاک ہو جاو گے، افسانوں میں ڈھل جاو گے، سنگ مرمر پہ چلو گے پھسل جائو گے۔ ندیم نصرت نے میڈیا سے شکایت کرتے ہوئے کہا کہ ایک جانب قائد متحدہ کے خطاب پر پابندی ہے تو دوسری جانب ان پر الزامات نشر کیے جا رہے ہیں۔ انہوں نے کہاکہ ایم کیو ایم کے مقابلے میں نئی جماعت کھڑی کرنے کی کوشش نئی بات نہیں۔ ان کا کہنا تھا 'اسٹیبلشمنٹ سے گزارش ہے کہ کسی پر ہاتھ رکھنے کے بجائے الطاف حسین سے بات کی جائے'۔


http://www.urdutimes.com/news/11102.html
مصطفی کمال نے ایم کیو ایم کو للکارا ہے،شیخ رشید
اسلام آباد: عوامی مسلم لیگ کے سربراہ شیخ رشید احمد نے کہا ہے کہ مصطفی کمال نے ایم کیو ایم کو للکارا ہے جو جرأت کی بات ہے لگتا ہے متحدہ کے قائد کیلئے مشکلات پیدا ہوسکتی ہیں،کراچی کی سیاست میں آئندہ 72گھنٹے میں دھماکہ خیز تبدیلیاں آسکتی ہیں۔نجی ٹی وی سے گفتگو کرتے ہوئے انہوں نے کہا کہ ایم کیو ایم کے قائد الطاف حسین پر بڑے اہم کیسز ہیں،ایم کیوایم کے لئے کڑے امتحان کا وقت آگیا ہے،ایم کیو ایم کے اندر سے پہلی بار بڑی آواز اٹھی ہے۔انہوں نے کہا کہ ایم کیو ایم میں کوئی ایسا آدمی نہیں جو مصطفیٰ کمال کی پریس کانفرنس کا جواب دے سکے۔انہوں نے کہا کہ رحمان ملک بھی لپیٹ میں آئیں گے،الطاف حسین کیلئے کافی مشکلات پیدا ہوسکتی ہیں،آئندہ72گھنٹے میں دھماکہ خیز تبدیلیاں آسکتی ہیں


http://www.urdutimes.com/news/11092.html
پشاور سے 9 ا فغان باشندوں سمیت 36 افراد گرفتار
پشاور: پشاورپولیس اور سیکیورٹی فورسز نے مشترکہ سرچ آپریشن کے دوران شہر کے مختلف علاقوں سے 36 مشتبہ افراد کو حراست میں لے کر اسلحہ اور منشیات بھی برآمد کرلی۔پولیس اور سیکیورٹی فورسزکا مشترکہ سرچ آپریشن لاہوری گیٹ، قادر آباد، پشاور بس ٹرمینل اور حیات آباد کے علاقوں میں کیاگیا۔ آپریشن کے دوران 9 ا فغان باشندوں سمیت 36 مشتبہ افراد کو حراست میں لیاگیا۔ جن کے قبضہ سے اسلحہ اور منشیات بھی برآمد ہوئیں۔مشتبہ افرا د کو تھانہ حیات آباد اور گلبہار منتقل کرکے مزید تفتیش کا سلسلہ جاری ہے۔


http://www.urdutimes.com/news/11086.html
پٹھان کوٹ حملہ ، اضافی شواہد پر بھارتی جواب کا انتظار
اسلام آباد : پاکستان نے پٹھان کوٹ واقعے سے متعلق بھارت سے اضافی شواہد مانگتے ہوئے کہا ہے کہ پاکستان واقعے کی تحقیقات کے لئے بھرپور تعاون کر رہا ہے تاہم اضافی شواہد کے حوالے سے بھارتی جواب کے منتظر ہیں۔ تر جمان دفترخارجہ نفیس ذکریا نے ہفتہ وار میڈیا بریفنگ کے دوران بتایا کہ پاکستان نے پٹھان کوٹ واقعے میں بھارت سے بھرپور تعاون کیا اور واقعے کا مقدمہ درج کرتے ہوئے تحقیقاتی ٹیم بھی تشکیل دے دی ہے جو جلد بھارت کا دورہ کرے گی جبکہ سیکرٹری خارجہ نے اپنے بھارتی ہم منصب سے پٹھان کوٹ واقعے کے اضافی شواہد مانگے ہیں اور پاک بھارت سیکرٹری خارجہ مذاکرات کی تاریخوں کے تعین کیلئے کام جاری ہے۔ ان کا کہنا تھا کہ پٹھان کوٹ واقعے کے بعد وزیراعظم نواز شریف نے بھارتی ہم منصب کو فون کر کے حملے کی مذمت کی لیکن یہ بدقسمتی ہے کہ اس واقعے پر الزام تراشیاں کی گئیں، پٹھان کوٹ واقعے کی تحقیقات کیلئے تمام ضروری اقدامات اٹھائیں گے، بھارت کو تحقیقات کے حوالے سے مکمل تعاون کی یقین دہانی کرائی گئی۔ نفیس زکریا نے کہا کہ پاک امریکا اسٹریٹجک مذاکرات سے دونوں ممالک کے تعلقات میں مزید بہتری آئے گی اور پاک امریکا سٹرٹیجک مذاکرات کا ساتواں دور آئندہ برس ہوگا، پاکستان دہشت گردی کے خلاف تمام ممالک کے باہمی تعاون پر یقین رکھتا ہے اور اس کا نیوکلیئر پروگرام ملک اور قوم کی حفاظت کے لیے ہے۔ ان کا کہنا تھا کہ افغان مصالحتی عمل کوکامیاب بنانا تمام ممالک کی ذمہ داری ہے اور اس عمل کے لیے تاحال مذاکرات کی تاریخ طے نہیں ہوئی۔ انہوں نے کہا کہ داعش کو بھارت کی جانب سے ہتھیار فراہم کرنے کے حوالے سے پاکستان کا کہنا ہے کہ داعش دہشتگرد گروپ ہے کوئی بھی ملک اسے ڈائریکٹ یا ان ڈائریکٹ ہتھیار فراہم کرتا ہے تو وہ اقوام متحدہ کی قراردادوں کی خلاف ورزی کرتا ہے ۔ ان خیالات کا اظہار ترجمان دفتر خارجہ نفیس زکریا نے میڈیا کو ہفتہ وار بریفنگ دیتے ہوئے کیا ۔ انہوں نے کہا کہ پاکستان اور امریکہ کے درمیان سٹرٹیجک مذ اکرات کے چھٹے مرحلے میں امریکہ کی جانب سے پاکستان میں ہونے والی دہشتگردی کیخلاف پاکستانی اقدامات کو سراہا ہے اور امریکہ کی جانب سے دہشتگردی کے واقعات کی مذمت کی گئی ہے ۔ انہوں نے کہا کہ میڈیا میں پاکستان کے نیوکلیئر ایٹمی پروگرام پھیلاؤ کے حوالے سے آنے والی خبروں میں کوئی صداقت نہیں ہے پاکستان ایک پرامن ایٹمی ملک ہے اور پاکستان ٹیکنالوجی کے عدم پھیلاؤ پر یقین رکھتا ہے ۔ انہوں نے کہا کہ وزیراعظم کے خارجہ امور ایڈوائزر سرتاج عزیز اور امریکہ کے وزیر خارجہ جان کیری کے درمیان ہونے والی ملاقاتوں اور سٹرٹیجک ڈائیلاگ میں امریکہ کی جانب سے پاکستان کی جانب سے دہشتگردی اور دیگر امور کے حوالے سے کئے گئے اقدامات کے حوالے سے سراہا گیا ہے انہوں نے کہا کہ پاکستان کو توانائی کی سخت ضرورت ہے اور پاکستان کے اس حوالے سے امریکہ کے سامنے بات رکھی گئی ہے ۔ نیوکلیئر سپلائر گروپ میں پاکستان کی رکنیت کے حوالے سے ایک سوال کے جواب میں ترجمان نے کہا کہ پاکستان کے ساتھ نہ مناسب رویئے کے حوالے سے متعدد بار بات چیت کی گئی ہے انہوں نے کہا کہ عافیہ صدیقی کے معاملے کو پاکستان نہیں بھولا اور متعدد بار امریکہ کے ساتھ پاکستانی سفارتخانے نے یہ مسئلہ اٹھایا ہے افغانستان میں حالیہ دہشتگردی واقعات کی پاکستان کی جانب سے مذمت کی گئی ہے انہوں نے کہا کہ پاکستان اور افغانستان کے مختلف گروپوں کے حو الے سے کابل میں پاکستان کی جانب سے اعلان کیا گیا کہ افغانستان کے مختلف گروپس کے درمیان بات چیت پاکستان میں مارچ کے پہلے ہفتے میں جو ہونا تھی اس حوالے سے ابھی دوبارہ نہیں ہوسکے ہیں اس حوالے سے جیسے ہی اقدامات حتمی ہو جائینگے تو اعلان کر دیا جائے گا پاکستان افغانستان کو پرامن دیکھنا چاہتا ہے انہوں نے کہا کہ اقوام متحدہ کی جانب سے جو شمالی کوریا پر پابندیاں لگائی گئی ہیں پاکستان اس پر بھرپور عمل کرے گا ایران کے صدر کے دورہ کے حوالے سے انہوں نے کوئی بھی تاریخ نہیں بتائی جبکہ انہوں نے کہا کہ پاکستان کو گیس اور دیگر توانائی کی ضروریات کے حوالے سے ایران کے ساتھ بات چیت ہوتی رہی ہے پاپ فرانسس کے دورے کے حوالے سے انہوں نے کہا کہ اس حوالے سے معلومات حاصل کرکے میڈیا کو آگاہ کیا جائے گا بھارت کے وزیر دفاع کی جانب سے دیئے گئے بیان کے حوالے سے انہوں نے کہا کہ پاکستان کی جانب سے ہر ممکن تعاون کا بھارت کو یقین دلایا گیا تھا اس جانب سے بھی اچھے ردعمل کے خواہاں ہیں اس حوالے سے پاکستان کے حوالے سے جو سٹرٹیجک ٹیم بنائی گئی تھی وہ انوسٹی گیشن کر رہی ہے تحقیقات مکمل ہونے کے بعد آگاہ کر دیا جائے گا۔ انہوں نے کہا کہ پاکستان انڈیا میں ٹی 20ورلڈ کپ میں شرکت کرے گا اور بھارت حکومت کی ذمہ داری ہے کہ وہ پاکستانی ٹیم کو سکیورٹی فراہم کرے۔


http://www.urdutimes.com/news/11083.html
مصطفی کمال کی پریس کانفرس سے رحمن ملک سخت پریشان
اسلام آباد: ایم کیو ایم سے بغاوت کرنے والے مصطفی کمال اور انیس قائم خوانی کی پریس کانفرنس پورے ملک کے سیاسی ماحول کیلئے آتش فشاں کی حیثیت اختیار کر گئی۔ مصطفی کمال کی پریس کانفرنس نے ایک طرف الطاف حسین کو لپیٹ میں لے لیا اور ساتھ ہی سابق وزیر داخلہ رحمن ملک کو بھی گھیر لیا۔ مصطفی کمال نے پریس کانفرنس کے دوران بتایا کہ الطاف حسین اور دیگر لوگوں نے اس وقت کے وزیر داخلہ رحمن ملک کو برطانیہ بلا کر بتایا کہ '' را'' سے فنڈنگ کے تمام ثبوت سکاٹ لینڈ یارڈ کو مل چکے ہیں، اس لئے ہماری مدد کی جائے۔ انہوں نے دعویٰ کیا کہ رحمن ملک اور الطاف حسین کے درمیان لندن میں نو نو گھنٹے ملاقاتیں ہوئیں۔ دوسری طرف سابق وزیر داخلہ رحمن ملک نے کہا کہ سید مصطفی کمال کی باتیں مذاق سے کم نہیں ہیں اور ایم کیو ایم کی پریس ریلیز لکھوانے کا الزام بھی بے بنیاد ہے، ساری دنیا جانتی ہے کہ میری ملاقاتیں رہی ہیں اور ان ملاقاتوں میں گورنر سندھ اور فاروق ستار موجود ہوتے ہیں۔ مشترکہ اعلامیے میں ان پٹ ضرور دیتا رہا ہوں جبکہ نبیل گبول نے اس حوالے سے کہا کہ یہ بہت خوفناک بات ہے کہ وقت کے وزیر داخلہ کو علم ہو کہ ایک پارٹی کی قیادت دشمن سے پیسے لکر کام کرتی رہی اور اس وزیر داخلہ نے کوئی ایکشن نہیں لیا۔ انہوں نے کہا کہ پارٹی میں ہوتے ہوئے مجھے معلوم تھا کہ ہمارے کرمنلز بھارت آتے جاتے ہیں۔


http://www.urdutimes.com/news/11078.html
ایشیا کپ میں پاکستان کو شکست ، خو اتین ٹیچرز کا انوکھا احتجاج
کراچی: کراچی کے علاقے کریم آباد کی خواتین ٹیچرز کا قومی کرکٹ ٹیم کی ایشیا کپ میں خراب کارکردگی پر انوکھا احتجاج ، مظاہرین نے بیٹ وال پر کھلاڑیوں کی تصاویر چسپاں کرکے میک اپ کرکے بندیا، جھو مر اور کانوں میں جھمکے پہنا دیئے اور کھلاڑیوں کو واپس گھر بلانے کا مطالبہ کر دیا ۔ کراچی کے علاقے کریم آباد کے سکول میں خواتین ٹیچرز اور طلبا کا ایشیا کپ میں پاکستانی کرکٹ ٹیم کی خراب کارکردگی پر انوکھا احتجاج ریکارڈ ہوا ہے احتجاج کرنے والی سکول ٹیچرز کے بیٹ وال قائم کی جس پر کھلاڑیوں کی تصاویر چسپاں کی گئی خواتین نے کھلاڑیوں کی تصاویر پر میک اپ کرکے دل کی بھڑاس نکالی خواتین کے قومی کھلاڑیوں کی تصاویر پر میک اپ کے ساتھ بندیا، جھومر سجایا اور کانوں میں جھمکے بھی پہنائے احتجاج کرنے والی خواتین ٹیچرز کا کہنا تھا کہ کرکٹ ٹیم کی خراب کارکردگی سے ہمارا سر شرم سے جھک گیا ہے کرکٹ ٹیم کے کھلاڑیوں کو گھر بیٹھ جانا چاہیے کیونکہ کھیل تو سکتے نہیں ملک کی بدنامی کرانے سے بہتر ہے گھر بیٹھ جائیں ۔


http://www.urdutimes.com/news/11077.html
چار ایل پی جی مارکیٹنگ کمپنیوں کو 1.2 ملین جرمانے عائد
اسلام آباد: آئل اینڈ گیس ریگولیٹری اتھارٹی (اوگرا) نے عوام سے زائد چارجز لینے پر چار ایل پی جی مارکیٹنگ کمپنیوں کو 1.2 ملین جرمانے عائد کر کے وارننگ دی ہے کہ اگر دوبارہ عوام کو لوٹنے کی کوشش کی تو لائسنس بھی معطل کر دیئے جائیں گے۔ سردیوں میں ملک میں گیس بحران کا فائدہ اٹھاتے ہوئے ایل پی جی مارکیٹنگ کمپنیوں نے عوام کو زائد قیمتوں پر ایل پی جی فروخت کی تھی۔ اوگر ا حکام کو عوامی شکایا ت موصول ہوتی رہی کمپنیوں کے خلاف تادیبی کارروائی شروع کی تھی اور ان کو شو کاز نوٹس بھی جاری کئے ہیں۔ کمپنیوں نے عوام سے زائد قیمتوں کا کوئی جواز پیش کرنے میں ناکام ہوئے ہیں۔ جرمانہ عائد کئے جانے والی کمپنیوں میں پی ایس او ایل پی جی مارکیٹنگ کمپنی‘ واک گیس لمیٹڈ‘ پاکستان آئل فیلڈ ایل پی جی مارکیٹنگ کمپنی‘ بریشم ایل پی جی مارکیٹنگ کمپنی شامل ہیں۔ اوگرا سے ملنے والی دستاویزات کے مطابق ان کمپنیوں کو مجموعی طور پر 1.2 ملین کے جرمانے عائد کئے گئے ہیں اور تنبیہہ بھی کی گئی ہے کہ مستقبل میں مقررہ قیمت سے زائد قیمت وصول کرنے پر لائسنس بھی معطل کئے جائیں گے۔ اوگرا قانون کے مطابق ایل پی جی مارکیٹنگ کمپنیوں کو ہر ماہ میں ایک دفعہ قیمت میں اضافہ کی اجازت ہوتی ہے تاہم ان کمپنیوں نے دسمبر جنوری میں ہر ہفتے قیمت بڑ ھائی تھی جس پر جرمانہ کیا گیا۔ ایل پی جی کمپنیوں نے من مانی قیمتوں سے عوام سے اربوں روپے لوٹ لئے ہیں اوگرا ایل پی جی سیکٹر کو ریگولیٹ کرنے کا اختیار رکھتی ہے۔


http://www.urdutimes.com/news/11061.html
راولپنڈی: کرین بجلی کی تاروں سے ٹکرا نے سے 3مزدورہلاک
روالپنڈ ی،لاہور: راولپنڈی کے علاقے ڈھوک حسو میں کرین بجلی کی ہائی وولٹیج تاروں سے ٹکرا گئی، جس کے نتیجے میں 3مزدور جاں بحق 7 مزدور زخمی ہوگئے ،زخمیوں کو ڈسٹرکٹ ہسپتال راولپنڈی منتقل کر دیا گیا جہاں انکی حالت تشویشناک بتائی جاتی ہے، تفصیلات کے مطابق کرنٹ لگنے سے 7مزدور شدید زخمی ہو گئے تھے جنہیں فوری طور پر ہسپتال منتقل کیا گیا تاہم زخموں کی تاب نہ لاتے ہوئے 3مزدور ہسپتال میں جاں بحق ہوئے ہیں ، ہسپتال انتظامیہ نے ہلاکتوں کی تصدیق کرتے ہوئے بتایا کہ 7افراد کو ہسپتال منتقل کیا گیا تاہم 3 ہسپتال میں دم توڑ گئے ، پولیس کا کہنا ہے کہ جاں بحق ہونے والوں کی شناخت محسن، طارق اور نور ضیاء کے نام سے ہوئی ہے، واقعہ کرین کے ڈرائیور کی غلطی کا نتیجہ ہے جسے بجلی کی تاروں کی اونچائی کا اندازہ نہ ہوسکا۔دوسری جانب وزیر اعلیٰ پنجاب شہباز شریف نے واقعے پر گہرے دکھ کا اظہار کرتے ہوئے جاں بحق مزدوروں کے لواحقین سے تعزیت کا اظہار کیا ہے۔ انہوں نے متعلقہ حکام کو ہدایت کی ہے کہ زخمیوں کو ہر ممکن طبی سہولیات فراہم کی جائیں۔


http://www.urdutimes.com/news/11032.html
بپوپ فرانسس نے پاکستان آنیکی دعوت قبول کرلی
اسلام آباد:کیتھولک عیسائیوں کے روحانی پیشوا پوپ فرانسس نے وزیراعظم نواز شریف کی طرف سے دی جانے والی دورہ پاکستان کی دعوت قبول کر لی۔نجی ٹی وی کے مطابق بدھ کو پوپ فرانسس کو پاکستان کادورہ کرنے سے متعلق وزیراعظم کاخط پہنچایا گیا، یہ خط وفاقی وزیر مذہبی امور سردار محمد یوسف اور وفاقی وزیر برائے پورٹس اینڈ شپنگ کامران مائیکل نے پہنچایا، پوپ کے دورہ پاکستان کی تاریخیں پوپ کا شیڈول دیکھ کر طے کی جائیں گی۔ذرائع کے مطابق وفاقی وزیر مذہبی امور سردار یوسف اور وفاقی وزیر کامران مائیکل نے ویٹی کن سٹی میں پوپ فرانسس سے ملاقات کی،د ونوں وفاقی وزرا نے پوپ کو وزیر اعظم نواز شریف کا خط بھی پہنچایا، وزیر اعظم کے خط میں کہا گیا کہ پاکستان میں اقلیتوں کو مکمل مذہبی و شخصی آزادی حاصل ہے، مذہبی تہواروں کے موقع پر حکومت اقلیتوں کی مکمل معاونت کرتی ہے۔ذرائع کے مطابق وزیر اعظم نواز شریف کے خط میں پوپ فرانسس کو دورہ پاکستان کی دعوت بھی دی گئی ہے جسے قبول کرتے ہوئے پوپ نے کہا کہ وہ جلد پاکستان کا دورہ کریں گے۔


http://www.urdutimes.com/news/11025.html
اسلام آباد میں 2 ماہ کے لیے دفعہ 144 کا نفاذ
اسلام آباد: ضلعی انتظامیہ نے سیکیورٹی خدشات کے باعث دارالحکومت میں 2 ماہ کے لئے دفعہ 144 نافذ کردی۔ ذرائع کے مطابق اسلام آباد میں سیکیورٹی خدشات اور دہشت گری کے ممکنہ خطرات کے پیش نظر ضلعی انتظامیہ نے آئندہ 2 ماہ کے لئے دفعہ 144 نافذ کردی جس کا نوٹی فکیشن بھی جاری کردیا گیا ہے۔ نوٹی فکیشن کے مطابق تمام ہوٹلز، گیسٹ ہاؤسز اور کرائے پر مکان دینے والوں کو ضلعی انتظامیہ کو کوائف فراہم کرنا ہوں گے اور 2 ماہ کے لئے اسلام آباد میں جلسے، جلوس اور مظاہروں پر پابندی ہوگی۔


http://www.urdutimes.com/news/11022.html
لاہور میں عالمی معیار کی ٹیکسی سروس کا آغاز
لاہور: لاہورمیں جمعرات سے عالمی معیار کی اوبرٹیکسی سروس شروع کی جارہی ہے ، شہری موبائل فون ایپلی کیشن کے ذریعے ٹیکسی طلب کرسکیں گے، پہلے چار روز یہ سہولت مفت دستیاب ہوگی۔ لاہور میں اوبر ٹیکسی کمپنی کے سربراہ لوئیک امیڈو اورمارکیٹنگ ہیڈ آمنہ احمد نے مشترکہ پریس کانفرنس کی۔ انکا کہناتھاکہ صوبائی دارالحکومت میں ابتدائی طورپر 100ٹیکسیاں متعارف کرائی جارہی ہیں، کم سے کم کرایہ 150 روپے اورفی کلومیٹر 13.70 روپے وصول کیا جائیگا ۔ انکا کہناتھا کہ اوبر کمپنی 70ملکوں کے 400شہروں میں ٹیکسی سروس فراہم کررہی ہے۔مارکیٹنگ ہیڈ آمنہ احمدکا کہناتھاکہ مسافر وں کے اہل خانہ ٹریکراورنقشے کی مدد سے لمحہ لمحہ آگاہی بھی حاصل کرسکیں گے ۔ لاہورکے بعد یہ سروس کراچی، اسلام آباد اوردیگر شہروں میں بھی فراہم کی جائیگی۔اس موقع پر دونوں نمائندوں نے موبائل پر ٹیکسی سروس حاصل کرنے کا عملی مظاہرہ بھی کیا۔


http://www.urdutimes.com/news/11010.html
معصوم شاہ کی جیل میں خود کشی کی کوشش
پشاور: سابق وزیراعلیٰ کے پی کے کے مشیر معصوم شاہ کی سینٹرل جیل پشاور میں خود کشی کی کوشش پولیس نے ناکام بنا دی۔ سابق وزیراعلیٰ کے مشیر معصوم شاہ کو اگست 2015 میں گرفتار کیا گیا تھا جو اس وقت سنٹرل جیل پشاور میں قید ہیں معصوم شاہ نے 25 کروڑ 87 لاکھ روپے کی پلی بارگین کی درخواست دے رکھی ہے بدھ کے روز معصوم شاہ نے جیل میں پولیس اہلکار سے پستول چھین کر خودکشی کی کوشش کی تاہم گولی نہ چلی اور پولیس نے معصوم شاہ سے پستول واپس چھین کر خود کشی کی کوشش ناکام بنا دی۔


http://www.urdutimes.com/news/11009.html
اجتماعی زیادتی کا نشانہ بننے والی لڑکی کو منشیات کیس میں قید
اسلام آباد: پولیس اہلکاروں کے ہاتھوں اجتماعی زیادتی کا نشانہ بننے والی 22 سالہ لڑکی کو عدالت نے منشیات برآمدگی کیس میں پانچ سال قید اور30 ہزار روپے جرمانے کی سزا سنا دی جبکہ ساتھی ملزم کو شک کا فائدہ دے کر بری کر دیاگیا۔ بدھ کے روز ایڈیشنل ڈسٹرکٹ اینڈ سیشن جج فیضان حیدر گیلانی نے ملزمہ رضوانہ بی بی مقدمے کی سماعت کی، سماعت کے دوران تھانہ نون کے تفتیشی افسر نے عدالت کو بتایا کہ ملزمہ کے قبضے سے 3300گرام چرس اور1800گرام افیون برآمد ہوئی تھی اور ملزمہ کے خلاف تھانہ نون میں دفعہ9C/15کے تحت مقدمہ نمبر108/15درج کیا گیا تھا۔ عدالت نے ملزمہ کو پانچ سال قید اور 30000 روپے جرمانے کی سزا سنا دی، جرمانہ ادا نہ کرنے کی صورت میں مزید ایک ماہ سزا بھگتنا ہوگی جبکہ ملزمہ کے ساتھی ملزم طارق کو شک کا فائدہ دے کر بری کر دیاگیا۔ واضح رہے کہ ملزمہ رضوانہ نے تھانہ نون میں مقدمہ درج کرواتے ہوئے مؤقف اختیار کیا کہ دو پولیس اہلکاروں سب انسپکٹر اکبر اور اے ایس آئی اجمل نے اس کو جنگی سیداں سے اغواء کیا اور ایک مکان میں جاکر زیادتی کا نشانہ بنایا اور ایس ایچ او تھانہ نون یوس گجر کے ساتھ مل کر اس پر منشیات کا مقدمہ درج کرا دیا تاکہ زیادتی کے معاملہ کو دبایا جاسکے، زیادتی کے مقدمے کی سماعت جوڈیشل مجسٹریٹ حیدر علی شاہ کی عدالت میں 18مارچ کو ہوگی۔ ملزمہ کے وکیل شیرافضل خان نے ایڈیشنل سیشن جج کے فیصلے کے خلاف اسلام آباد ہائی کورٹ سے رجوع کرنے کا فیصلہ کیا ہے۔ انہوں نے بتایا کہ ملزمہ 22 سالہ دوشیزہ کو پولیس اہلکاروں نے زیادتی کا نشانہ بنایا اور اس سے متعلق عدالت میں تمام ثبوت پیش کئے گئے لیکن پھر بھی عدالت نے سزا سنا دی وہ اس فیصلے کو اسلام آباد ہائی کورٹ میں چیلنج کریں گے۔


http://www.urdutimes.com/news/11007.html
تحفظ نسواں بل منظور کرنیوالوں کیخلاف آرٹیکل 6کے تحت کارروائی کا مطالبہ
اسلام آباد: اسلامی نظریاتی کونسل کے چیرمین مولانا محمد خان شیرانی نے کہا ہے کہ پنجاب اسمبلی کی جانب سے منظو ر کیا جانے والے تحفظ نسواں بل آئین کی خلاف ورزی اور دو قومی نظریہ سے متصادم ہے اس بل کو منظور کرنے والوں کے خلاف آرٹیکل 6کے تحت کاروائی ہونی چاہیے ، خیبر پختونخوا حکومت کی جانب سے خواتین پر تشدد کے حوالے سے بھجوائے جانے والے بل کا جائزہ لیا جا رہا ہے ، ممتاز قادری کا جذبہ قابل قدر ہے تاہم قانون کی ہاتھ میں لینے کی کسی کو بھی اجازت نہیں ہے، تو ہین رسالت کا قانون اگر حکومت کی جانب سے بھجوایا گیا تو کونسل آئین کے مطابق اس پر غور کرنے کی پابند ہے ۔ ان خیالات کا اظہار انہوں نے اسلامی نظریاتی کونسل کے اجلاس کے پہلے روز میڈیا سے بات چیت کے دوران کیا۔ مولانا شیرانی نے کہاکہ ہمیں اسمبلیوں اور حکومتوں کی کارکردگی پر تعجب اور افسوس ہوتا ہے کہ ایسے قوانین ملک میں منظور کئے جا رہے ہیں جو اسلام کے بنیادی اصولوں اور مذہبی آزادی کے خلاف ہیں اور ایسے قوانین کی منظوری پر خوشی کا اظہار بھی کیا جاتا ہے انہوں نے کہاکہ متحدہ ہندوستان کی تقسیم دو قومی نظریے کے تحت ہوئی تھی جس میں ایک نظریہ ہندو مت کا جبکہ دوسرا اسلام کا نظریہ تھا ا ور پاکستان کا قیام اسی اسلامی نظریے کی بنیاد پر ہوا ہے انہوں نے کہاکہ یہ قانون پاکستان کے بانی قائداعظم کے ان ارشادات کی بھی نفی ہے جس میں انہوں نے کہا تھا کہ پاکستان کا آئین تو 14 سو سال پہلے نبی پاک نے بنایا تھا اور پاکستان کیلئے مزید کسی قانون کی ضرورت نہیں ہے اسی طرح پاکستان کے تینوں آئین میں اسلام کو ملک کا مذہب قرار دیا گیا تھا مگر آج اسلامی تعلیمات کا مذاق اڑا یا جا ر ہا ہے انہوں نے کہاکہ پنجاب اسمبلی سے منظور کئے جانے والے قانون کو کونسل کے اجلاس میں دیکھنے کیلئے منگوایا گیا ہے اور جمعرات کو اس پر بحث کی جائے گی انہوں نے کہا کہ ملک میں آئین کے خلاف اقدامات غداری کے مترادف ہیں اور جنہوں نے اس بل کو منظور کیا ہے ان کے خلاف آرٹیکل 6کے تحت مقدمہ درج ہونا چاہیے ۔ مولانا شیرانی نے کہاکہ کونسل کے اجلاس میں خیبر پختونخوا حکومت کی جانب سے خواتین پر تشدد کے حوالے سے بل کا مسودہ بجھوایا گیا ہے جس پر کونسل کے اراکین نے تمام نکات پر بحث کی ہے جن میں بعض نکات آئین سے متصاد م جبکہ بعض نکات شرعی احکامات سے متصادم ہیں اس بل پر کونسل کے اراکین اپنی سفارشات دیں گے جس کے تحت بل کو منظور یا مسترد کیا جائے گا انہوں نے کہاکہ ممتاز قادری کا جذبہ قابل قدر ہے تاہم انہوں نے جو اقدام کیا ہے قانون کے مطابق اس کی اجازت کسی بھی مہذب معاشرے میں نہیں دی جا سکتی ہے ایک سوال کے جواب میں مولانا شیرانی نے کہاکہ توہین رسالت کے قانون کے بارے میں اگر حکومت نے کونسل کو دوبارہ غور کرنے کی درخواست کی تو کونسل آئین کے مطابق ا س پر غور کر سکتی ہے ۔


http://www.urdutimes.com/news/11006.html
ساہیوا ل میں غیرت کے نام پر دو سگی بہنیں بھائی کے ہاتھوں قتل
ساہیوال : نواحی چک 4-67 آر میں غیرت کے نام پر ایک نوجوان محمد آصف نے دوسگی بہنوں ثریا 25 سالہ او ر فوزیہ 22 سالہ کو گولیاں مار کر ہلاک کر دیا اور فرا ر ہو گیا۔ ملزم اس سے قبل ماں کو بھی غیرت کے نام پر قتل کر چکا ہے ۔ تفصیلات کے مطابق اسی چک کے محمد اشرف کا دوبئی میں کاروبار ہے اور اسکے بیٹے محمد آصف نے کچھ عرصہ قبل اپنی ماں پر بد چلنی کا الزا م لگا یا اور قتل کر دیا تھا ۔ اور وہ جیل سے ضمانت پر رہا ہو کر آگیا ملزم محمد آصف کی دو بہنوں کی شادی نہیں ہوئی تھی اور اسکا باپ دوبئی میں ہے اور ملزم نے دونوں پر بد چلنی کا الزام لگایا اور رات 12بجے دونوں کو پسٹل کے فائر کر کے موت کے گھاٹ اتار کر فرا ر ہو گیا ۔ پولیس نور شاہ نے دونوں لاشوں کو پوسٹمارٹم کیلئے ہسپتال پہنچا دیا ہے اور پولیس تفتیش کر رہی ہے۔


http://www.urdutimes.com/news/11002.html
کنول نعمان صحت یابی کے بعد ہسپتال سے گھر منتقل
لاہور: حکمران جماعت کی رکن پنجاب اسمبلی کنول نعمان صحتیابی کے بعد ہسپتال سے گھر منتقل ہو گئیں۔ کنول نعمان کو تقریباً ایک ماہ قبل برین ہیمبرج کے باعث جناح ہسپتال میں داخل کرایا گیا تھا اور ڈاکٹروں نے انہیں تین ہفتے تک انتہائی تشویشناک صورتحال کے باعث وینٹی لیٹر پر رکھا ۔ پنجاب حکومت کی ہدایت پر خصوصی میڈیکل بورڈ تشکیل دیا گیا تھا جس کی زیر نگرانی رکن اسمبلی کنول نعمان کا علاج معالجہ جاری تھا ۔ ڈاکٹروں کے مطابق کنول نعمان کو صحتیابی کے بعد گھر جانے کی اجازت دی ہے تاہم انہیں احتیاط کے حوالے سے ضروری ہدایات دی گئی ہیں ۔ کنول نعمان کی صحتیابی اور ہسپتال سے چھٹی ملنے پر ان کا اکلوتا بیٹا انتہائی خوش دکھائی دیا ۔کنول نعمان نے گفتگو کرتے ہوئے کہا کہ میری صحتیابی صرف دعاؤں کا نتیجہ ہے اور میں اس کیلئے سب کی شکر گزار ہوں ۔


http://www.urdutimes.com/news/10978.html
رینجرز سے مقابلے میں عز یربلوچ کے 2 اہم کمانڈر ہلاک
کراچی: کراچی میں منگل اور بدھ کی درمیانی شب رینجرز سے مقابلے میں عز یربلوچ کے 2 ا ہم کمانڈر ہلاک، کلری پولیس نے راجہ پٹھان کے بھائی عباس پٹھان اور کزن حسین شوٹروکو شکیل بادشاہ خان کے والد بادشاہ خان، بھائی حنیف خان نیازی، غفورنیازی سمیت درجن کے قریب قتل کے مقدمات میں ملوث قرار دیدیا۔ تفصیلات کے مطابق منگل اور بدھ کی درمیان شب رات گئے مبینہ مقابلہ ہوا جس میں گینگ وار کے 2 د ہشت گرد ہلاک کر دیئے گئے ہیں، ترجمان رینجرز کے مطابق ہلاک دہشت گردوں کی شناخت یونس عرف اوبامہ او ر فاروق عرف فاروق کے نام سے ہوئی اور ان کا تعلق عزیربلوچ کے جمیل چھانگا گروپ سے ہے مقابلے میں ایک اہلکار معمولی زخمی ہوا ہے۔


http://www.urdutimes.com/news/10967.html
سابق ایم ڈی پی ٹی وی محمد مالک کے خلاف تحقیقات کا حکم
اسلام آباد: وزیر اعظم پاکستان محمد نواز شریف نے پی ٹی وی کے سابق ایم ڈی محمد مالک کے خلاف تحقیقات کا حکم دے دیا ہے اس سلسلے میں وزیر اعظم کے پرسنل سیکرٹری قمرالزمان نے وزیر اعظم کیمپ آفس جاتی عمرہ رائیونڈ لاہور سے کرپشن کی تحقیقات کے لئے خط سیکرٹری اطلاعات کو جاری کیا ہے ۔جس میں کہا گیا ہے کہ پی ٹی وی کے سابق ایم ڈی محمد مالک کے خلاف پی ٹی وی کے سابق یونین صدر آغا رشید بلا نے جن بے قاعدگیوں ، غیر قانونی تعیناتیوں ، من پسند افراد کو بھاری تنخواہوں پر رکھنے اور غیر قانونی ترقیاں ، پی ٹی وی سٹوڈیو چاغی سمیت دیگر ٹھیکوں میں کمیشن حاصل کرنے ، کرکٹ رائٹس مہنگے داموں خریدنا ،مختلف چینلز پر چلے ہوئے ڈرامے مہنگے داموں خریدنے کے حوالے ے تحقیقات کر کے وزیر اعظم آفس کو آگاہ کیا جائے ۔آغا رشید بال نے چیئرمین نیب ، ڈی جی ایف آئی اے ، وفاقی وزیر اطلاعات و نشریات ، چیئرمین پی ٹی وی ، ایم ڈی پی ٹی وی کو بھی اپنے خط کے ذریعے اپیل کی ہے کہ محمد مالک اور اس کے حواریوں نے جس انداز سے قومی ادارے کا بیڑہ غرق کر دیا ہے اور تباہی سے دوچار کر دیا ہے کے خلاف تحقیقات کا آغاز کیا جائے ۔ آغا بلا نے کہاکہ پی ٹی وی کے ان افسران کے خلاف بھی کارروائی کی جائے جو محمد مالک کی کرپشن اور لوٹ مار میں ساتھ ساتھ رہے یاد رہے کہ محمد مالک اور اس کی ٹیم سینٹ کی سٹینڈنگ کمیٹی برائے اطلاعات و نشریات ، قومی اسمبلی کی قائمہ کمیٹی برائے اطلاعات و نشریات اور مختلف اعلی حکومتی حکام کو پی ٹی وی کی ترقی کے حوالے سے غلط بیانی سے کام لیتے رہے ہیں اس وقت پی ٹی وی تاریخی خسارے کا شکار ہے ملازمین کو تنخواہیں دینا دشوار ہو چکا ہے پی ٹی وی کے پینل پر موجود مختلف ہسپتالوں ، نرسنگ ہومز نے علاج معالجے کی سہولتیں فراہم کرنے سے انکار کر دیا ہے میڈیکل سٹورز نے پی ٹی وی ملازمین کو ادارے کی طرف سے عدم ادائیگی کی بنا پر ادویہ کی فراہمی سے انکاری ہیں اس وقت پی ٹی وی ملازمین شدید مایوسی کا شکار ہیں پی ٹی وی کے چیئرمین عطاالحق قاسمی اور ایم ڈی سید عمران گردیزی سے امید لگائے بیٹھے ہیں کہ وہ اس قومی ادارے کو تباہی سے بچالیں گے ۔


http://www.urdutimes.com/news/10957.html
براہمداخ بگٹی کی گرفتاری کیلئے انٹرپول سے مدد لینے کا فیصلہ
کوئٹہ : بلوچستان حکومت نے کالعدم تنظیم کے سرابرہ براہمداغ بگٹی کی بیرون ملک سے گرفتاری کیلئے انٹرپول سے مدد لینے کا فیصلہ کیا ہے۔سرکاری ذرائع کے مطابق بی آر اے کے سربراہ براہمداغ بگٹی کے خلاف درج مقدمات کی تفصیلات صوبائی حکومت نے جمع کر لی ہیں۔براہمداغ بگٹی پرسیکورٹی فورسز پر حملوں سمیت دیگر سنگین نوعیت کے مقدمات ہیں۔ انہیں انسداد دہشت گردی کی عدالت نے اشتہاری قرار دے رکھا ہے۔ ذرائع کا کہنا ہے کہ براہمداغ بگٹی کی گرفتاری کیلئے ریڈ وارنت جاری کئے جائیں گے جس کے بعد انٹرپول سے باقاعدہ مدد لی جائیگی۔ براہمداغ بگٹی اس وقت سوئٹزر لینڈ مین رہائش پذیر ہیں تاہم سوئس حکومت نے ان کی سیاسی پناہ کی درخواست مسترد کردی تھی ۔


http://www.urdutimes.com/news/10954.html
کوہستان میں نئے ضلع کی تقسیم کا تنازعہ شدت اختیار کر گیا
کوہستان: کوہستان میں نئے ضلع کی تقسیم کے تنازعے پر تحصیل پالس اور پٹن کے عوام کے مابین جاری کشیدگی کی وجہ سے 5 لاکھ افراد کی زندگی اجیرن ہو گئی ہے۔ جنوری 2014 میں لوئر کوہستان کو ضلع کا درجہ ملنے کا نوٹیفیکیشن جاری ہوا تو اہلیان پٹن کی خوشی دیدنی تھی، پالس کے رکن صوبائی اسمبلی مولانا عصمت اللہ نے اس کی مخالفت کی اور ان کی رٹ پر پشاور ہائی کورٹ نے نوٹیفیکیشن کالعدم قرار دیا۔ عدالتی نوٹی فکیشن کے جواب میں پٹن اصلاحی کمیٹی اور جرگے نے پالس کے عوام کے سوشل بائیکاٹ کا اعلان کر دیا۔ بائیکاٹ کی وجہ سے پٹن اور پالس کے 5 لاکھ افراد کے درمیان خلیج حائل ہو گئی ہے۔ پالس جانے والی واحد سڑک پٹن شہر کے درمیان سے گزرتی ہے، امن و امان کی صورت حال بظاہر پرسکون ہے مگر عدم اعتماد کی فضا کی وجہ سے ایک دوسرے کے علاقوں میں تعینات سینکڑوں سرکاری اہلکار ڈیوٹی سے غیر حاضر اور کاروبار ٹھپ ہونے سے کروڑوں روپے روزانہ کا نقصان ہو رہا ہے۔ ڈویژ نل انتظامیہ کا دعویٰ ہے کہ جرگے کے ذریعے کشیدگی کا جلد خاتمہ کر دیا جائے گا۔ اہالیان پالس کا مطالبہ ہے کہ اگر انہیں دریا کے جنوبی طرف سے الگ راستہ فراہم کر دیا جائے توان کی مشکلات کم ہوجائیں گی۔


http://www.urdutimes.com/news/10949.html
گرفتار ملزم انسپکٹر چاند نیازی نے اہم راز فاش کر دیا
کراچی: چند روز قبل رینجرز کے ہاتھوں لیاری کے علاقے گلستان کالونی سے گرفتار مفرور ملزم انسپکٹر چاند خان نیازی نے ارشد پپو کے اغوا کی منصوبہ بندی کا راز فاش کر دیا۔ ملزم انسپکٹر چاند خان نیازی نے تفتیش کے دوران بتایاہے کہ ارشد پپو کے اغوا میں اعلیٰ افسران ملوث ہیں جبکہ 3 کروڑ روپے اغوا کے عوض لئے گئے۔ چاند خان نیازی کے مطابق ارشد پپو کو اغوا کرنے سے 2 روز قبل عزیر بلوچ کے گھر دعوت کا اہتمام ہوا جس میں 6 ایس پیز شریک ہوئے جن میں سے اب بیشتر ایس ایس پیز کے عہدے پر ترقی کرچکے ہیں جبکہ 5 انسپکٹرز اور دیگر پولیس اہلکار بھی دعوت میں شریک تھے۔ چاند خان نیازی کے مطابق دعوت کے بعد قانون کے رکھوالوں نے ارشد پپو کو اغوا کرنے کی منصوبہ بندی کی اور اعلیٰ افسران کے حکم پر میں نے پولیس پارٹی تشکیل دی۔ ارشد پپو کو اغوا کرنے کے عوض عزیر بلوچ سے 3 کروڑ روپے لئے گئے جبکہ تفتیشی ذرائع کا کہنا ہے ملوث تمام افسران کی گرفتاری جلد عمل میں لائی جائے گی۔


http://www.urdutimes.com/news/10946.html
ممتاز قادری آبائی گاؤں میں سپرد خاک
اسلام آباد : ممتاز قادری کو منگل کی سہ پہر اسلام آباد کے مقامی قبرستان میں سپرد خاک کردیا گیا۔ اسلام آباد کی انتظامیہ نے کسی بھی ممکنہ ردعمل کے پیش نظر ریڈ زون کو جانے والے بیشتر راستے کنٹینر کھڑے کرکے بند کردیے گئے تھے اور جگہ جگہ پولیس بھی تعینات تھی۔ اس موقع پر شہر کے بیشتر نجی اور سرکاری سکول بھی بند رہے۔ قبل ازیں ممتاز قادری کے جنازے کے موقع پر راولپنڈی میں سکیورٹی کے سخت انتظامات کیے گئے۔ممتاز قادری کو اتوار اور پیر کی درمیانی شب اڈیالہ جیل میں پھانسی دی گئی تھیاور ان کی نمازِ جنازہ منگل کی دوپہر راولپنڈی کے لیاقت باغ میں ادا کی گئی ہے۔ جماعت اسلامی، اہلسنت و الجماعت، سنی تحریک اور دعوت اسلامی کے کارکنوں سمیت ہزاروں افراد نے نمازِ جنازہ میں شرکت کی۔ جنازے کے مقررہ وقت سے کئی گھنٹے قبل ہی لوگوں کی بڑی تعداد اس علاقے میں جمع ہوگئی تھی جو حکومت کے خلاف نعرے بازی کرتی رہی۔ لیاقت باغ اور اس کے گرد و نواح کے علاقوں کو ٹریفک کے لیے مکمل طور بند کر دیا گیا جبکہ مری روڈ پر ٹریفک معمول سے انتہائی کم ہے اور شہر کی اس اہم ترین شاہراہ کو کئی مقامات پر کنٹینر لگا کر بند کر دیا گیا تھا۔ممتاز قادری کی نماز جنازہ پیر حسین الدین شاہ نے ادا کی اور نماز جنازہ کے بعد مقامی اور دیگر شہروں سے شرکت کرنے والے پرامن طریقے سے منتشر ہوگئے۔ اس موقع پر لیاقت باغ اور اس کے اردگرد کے علاقوں میں پولیس کی نفری تعینات رہی جبکہ شہر کے دیگر علاقوں میں نظامِ زندگی معمول کے مطابق رہا۔ممتاز قادری کی پھانسی کے خلاف راولپنڈی کی تاجر برادری کی جانب سے بھی احتجاجا دکانیں بند کی گئی ہیں اور راولپنڈی کے بڑے بازاروں میں کاروبار مکمل طور پر بند ہے جبکہ شہر میں تعلیمی ادارے بھی منگل کو نہیں کھلے۔ ادھر وفاقی دارلحکومت کے نواحی علاقے بارہ کہو سے تقریبا چار کلومیٹر دور واقع گاؤں اٹھال میں بھی پولیس اور رینجرز کے اہلکاروں کی بڑی تعداد تعینات کی گئی ہے جبکہ ہیلی کاپٹر کے ذریعے علاقے کا فضائی جائزہ بھی لیا جا رہا ہے۔ ممتاز قادری کی سزائے موت کے خلاف احتجاج کرنے والوں کا تعلق سنی تحریک اور جماعتِ اسلامی سمیت مختلف مذہبی جماعتوں سے ہے اور جماعتِ اسلامی نے قادری کی پھانسی کے دن کو یومِ سیاہ قرار دیتے ہوئے جمعے تک روزانہ احتجاج کا اعلان کیا ہے۔


http://www.urdutimes.com/news/10939.html
پوپ کو دورہ پاکستان کی دعوت کیلئے ٹیم ویٹی کن روانہ
لاہور: وفاقی حکومت کا ایک 2 رکنی وفد مسیحیوں کے روحانی پیشوا پوپ فرانسس کو پاکستان کے دورے کی دعوت دینے کے لیے ویٹی کن روانہ ہوا۔ وفاقی وزیر برائے مذہبی امور سردار محمد یوسف اور وفاقی وزیر برائے پورٹس اینڈ شپنگ کامران مائیکل، پوپ فرانسس کو وزیراعظم نواز شریف کی جانب سے رواں سال کے آخر میں پاکستان آنے کی دعوت دیں گے۔ ویٹی کن کے لیے روانہ ہوتے ہوئے ایئرپورٹ پر میڈیا سے بات کرتے ہوئے وفاقی وزیر کا کہنا تھا کہ مختلف یورپی ممالک میں پھنسے ہوئے پاکستانی تارکین وطن کا معاملہ بھی پوپ فرانسس کے سامنے اٹھایا جائے گا۔


http://www.urdutimes.com/news/10938.html
عزیر بلوچ کا دست راست گرفتار
کراچی: پاکستان رینجرز نے فشری میں ٹارگٹڈ کارروائی کرکے گینگ وار سرغنہ عزیر بلوچ کے سابقہ مبینہ دست راست کو گرفتار کر لیا۔ ذرائع کے مطابق زیر حراست ملزم وسیم احمد کراچی فش ہاربر کی سی بی اے یونین کا سابقہ جوائنٹ سیکرٹری ہے۔ وہ فشری میں مارکیٹ آفیسر کے طور پر کام کرتا ہے۔ ذرائع کے مطابق فشرمین سوسائٹی کے سابقہ چیئرمین عبدالسعید خان کے دور میں وسیم احمد لیاری گینگ وار کے انتہائی قریب تھا جس پر ماضی میں فش ہاربر سے بھتے کی وصولی کا الزام رہا ہے۔ ذرائع کے مطابق پاکستان رینجرز نے فش ہاربر کی رچھ منڈی میں ٹارگٹڈ کارروائی کر کے گرفتاری کی۔


http://www.urdutimes.com/news/10937.html
اگر حکومت بنا سکتے ہیں تو گرا بھی سکتے ہیں، مولانا فضل الرحمن
ملتان: مولانا فضل الرحمن نے تحفظ خواتین بل کو ایک بار پھر تنقید کا نشانہ بنا ڈالا، کہتے ہیں مرد کے ہاتھوں میں کنگن کون قبول کرے گا، لگتا ہے وزیر اعظم اور وزیر اعلی پنجاب بھی قانون کی زد میں آئیں گے۔ مولانا فضل الرحمن کا تحفظ خواتین قانون پر غصہ فی الحال کم ہونے کو نہیں آ رہا۔ ملتان میں پریس کانفرنس کے دوران جے یو آئی (ف) کے سربراہ ایک بار پھر تحفظ خواتین قانون پر برس پڑے۔ مولانا فضل الرحمان نے سوال اٹھایا کہ مرد کے ہاتھوں میں کنگن پہنایا جائے گا تو کیا معاشرہ قبول کرے گا؟ لگتا ہے وزیر اعظم او ر وزیر اعلیٰ بھی اس قانون کی زد میں آئیں گے۔ سربراہ جے یو آئی( ف) نے پنجاب اسمبلی کے منظور کردہ قانون کو آئین سے متصادم قرار دیتے ہوئے کہا کہ ایسے قوانین بین الاقوامی ایجنڈا ہیں، ملک کو سکیولر نہیں بننے دیں گے۔ مولانا فضل الرحمان نے طنز کی کہ ارکان پنجاب اسمبلی پر زن مرید کا بیج لگنا چاہئے، انہوں نے رانا ثنا اللہ کو تنبیہہ کرتے ہوئے کہا کہ اگر حکومت کو گرانے پر آ گئے تو ووٹ بھی اسے نہیں بچا سکیں گے۔


http://www.urdutimes.com/news/10935.html
جنرل راحیل شریف کی تاجک صدر امام علی رحمان سے ملاقات
دوشنبے: آرمی چیف جنرل راحیل شریف کی تاجکستان کے صد ر امام علی رحمان سے ملاقات میں خطے کی سلامتی کی صورتحال پر تبادلہ خیال کیا گیا۔ تاجک صدر امام علی رحمان کا کہنا ہے کہ دہشت گردی کے خلاف جاری آپریشن ضرب عضب پوری دنیا کے لئے رول ماڈل ہے۔ آئی ایس پی آر کے مطابق آرمی چیف جنرل راحیل شریف منگل کو ایک روزہ دورے پر تاجکستان پہنچے، تاجک صدر امام علی رحمان سے ون آن ون ملاقات میں خطے کی سلامتی کی صورت حال اور دونوں ملکوں میں جاری دہشت گردی کے مسئلے پر بھی تفصیلی بات چیت کی گئی۔ تاجک صدر نے دہشت گردی کے خلاف جنگ میں پاکستان کی کامیابیوں کو سراہتے ہوئے کہا کہ دہشت گردوں کے خلاف آپریشن ضربِ عضب پوری دنیا کے لئے ایک مثال ہے۔اس موقع پر آرمی چیف نے کہا کہ تاجکستان میں جاری دہشت گردی سے نمٹنے کے لیے تاجک فورسز کی مکمل مدد کریں گے، ملاقات میں دونوں ملکوں کے درمیان دفاعی شعبے میں تعاون بڑھانے پر اتفاق کیا گیا۔ -


http://www.urdutimes.com/news/10932.html
ہندوستانی خاتون کو پاکستانی شہریت دینے کا حکم
اسلام آباد: وزیر داخلہ چوہدری نثار نے ہندوستانی خاتون کی جانب سے پاکستانی شہریت حاصل کرنے سے متعلق لکھے جانے والے خط کا نوٹس لے لیا۔ ترجمان وزارت داخلہ کے مطابق، ہندوستانی خاتون نے پاکستانی شہریت حاصل کرنے سے متعلق خط لکھا ہے۔ مذکورہ خاتون نے کئی برس قبل ایک پاکستانی سے شادی کی تھی جو بعد میں فوت ہوگئے جبکہ ان کی درخواست 2008 سے زیر التوا ہے۔ ترجمان نے بتایا کہ خاتون نے اپنے شوہر کی وفات کے بعد اپنے حصے کی جائیداد سے محروم کئے جانے اور سوتیلی اولاد کی جانب سے کی جانے والی مبینہ زیادتیوں کا نوٹس لینے کی اپیل ہے۔ وزیر داخلہ نے ہدایت کرتے ہوئے کہا کہ مذکورہ خاتون کو متعلقہ قوانین کے مطابق فوری طور پر پاکستانی شہریت دی جائے اور ان کے ساتھ کی جانے والی زیادتیوں کا تحقیقات کر کے ازالہ کیا جائے۔ خیال رہے کہ گزشتہ سال بھی اسی نوعیت کا ایک معاملہ سامنے آیا تھا جہاں ایک پاکستانی شخص نے اپنی ہندوستانی بیوی کے لیے پاکستانی شہریت کی درخواست کی تھی ۔


http://www.urdutimes.com/news/10931.html
متحدہ کے قائد کے گھر سے اسلحہ کی فہرستیں برآمد ہوئیں
اسلام آباد: منی لانڈرنگ کے ملزم سرفراز مرچنٹ نے کہا ہے کہ لندن میں متحدہ کے قائدکے گھر سے اسلحہ کی ایک نہیں کئی فہرستیں برآمد ہوئی ہیں۔ سندھ کی اعلیٰ عہدے پر فائز شخصیت جو ایم کیو ایم کے معاملات دیکھتے ہیں، اسکاٹ لینڈ یارڈ کی دستاویز شیئر کی جو بعد میں لیک ہوگئیں۔ نجی ٹی وی سے گفتگو کرتے ہوئے انہوں نے کہا کہ وہ متحدہ کے رہنما محمد انور کے بہت قریب تھے اور بھارت سے متعلق کئی باتیں بھی سنتا تھا، 2013 کے الیکشن کے موقع پر محمد انور سے الطاف حسین کی جانب سے رابطہ کیا اور پارٹی کو فنڈز دینے کیلئے کہا تو انہوں نے 35 ہزار پاؤنڈ عطیہ کئے، ضرورت پڑنے پر مختلف اوقات میں ایم کیو ایم کو اڑھائی لاکھ پاؤنڈ دیئے، محمد انور کو بھی پیسے دیئے واپسی کیلئے رابطہ کیا تو جواب ملا آئندہ پیسوں کے لئے رابطہ نہ کریں۔ انہوں نے کہا کہ اپنے پیسوں کی واپسی کیلئے قانونی راستہ اختیار کروں گا۔ انہوں نے کہا کہ سندھ کی اعلیٰ عہدے پر فائز شخصیت سے اسکاٹ لینڈ یارڈ کی دستاویزات شیئرکی تھیں اس کے بعدیہ دستاویز لیک ہوگئیں، مجھے اندازہ نہیں تھا کہ وہ لیک کرسکتے تھے مقاصد کیا تھے معلوم نہیں، جس شخصیت نے دستاویزات شیئر کی وہ پہلے ایم کیو ایم کے معاملات دیکھتے تھے۔ ایک سوال پر انہوں نے کہا کہ یہ جان کر حیرت ہوئی تھی کہ دبئی سے انڈین کمپنی ایم کیو ایم کے اکاؤنٹ میں پیسے بھیج رہی تھی۔ انہوں نے کہا کہ ایم کیو ایم کے قائد کے گھر سے اسلحہ کی ایک نہیں کئی فہرستیں برآمد ہوئی ہیں، سکاٹ لینڈیارڈ نے یہ بات خود مجھے بتائی، فہرست کے اوپر الطاف حسین کے گھر کا پتہ بھی دیا۔ انہوں نے کہا کہ میرا کسی سے تعلق نہیں اپنی جنگ لڑ رہا ہوں۔


http://www.urdutimes.com/news/10921.html
کسی کا ذاتی ملازم نہیں ، قانون کا نوکر ہوں، شاہد حیات
کراچی : ڈائریکٹر ایف آئی اے شاہد حیات نے کہا ہے کہ وہ کسی کے ذاتی ملازم نہیں ہیں، قانون کے نوکر ہیں، اہم کیسز کی وجہ سے میڈیا ٹرائل کیا جا ر ہا ہے، ہماری تفتیش سے کوئی ناراض ہوتا ہے تو ہوجائے لیکن قانون سے ہٹ کر کچھ نہیں ہوگا۔ ڈائریکٹر ایف آئی اے شاہد حیات نے پریس کانفرنس کرتے ہوئے کہا چند ہفتوں سے مجھ پر اور ایف آئی اے پر کیچڑ اچھالا جا رہا ہے۔ کسی کے ذاتی ملازم نہیں قانون کے نوکر ہیں۔ ان کا مزید کہنا تھا ڈاکٹر عاصم سے تعلق ہے نہ کسی کا بروکر رہا ہوں۔ میرا کسی قسم کا کوئی بھی بزنس نہیں ہے۔ میرے یا ایف آئی اے کے دیگر افسروں کے خلاف نیب یا کسی اور ادارے میں کارروائی نہیں چل رہی۔ اہم کیسوں کی وجہ سے میڈیا ٹرائل کیا جا رہا ہے۔ شاہد حیات نے کہا کچھ لوگ کہتے ہیں میرے خلاف ریفرنس فائل ہونا چاہئے۔ میرے خلاف نیب، ایف آئی اے اور وزارت داخلہ کی کوئی انکوائری نہیں چل رہی ہے۔ شا ہد حیات نے کہا ہے کہ میں نے گزشتہ تین برسوں میں کوئی غیرملکی دورہ نہیں کیا ہے اور نہ ہی میراکوئی ذاتی کاروبار ہے نہ شوگر مل ہے، انہوں نے کہا کہ کوئی بزنس مین غلط کام کرے گا توقانون کے مطابق کارروائی ہوگی اور چاہے کچھ بھی ہو جائے ، قانون سے ہٹ کرکچھ نہیں کریں گے۔ اسٹاک اکسچینج کمیٹی اور چیئرمین سیکیورٹی ایکسچینج سے میٹنگ ہوئی ہے اور میٹنگ سے دونوں مطمئن ہوکر گئے ہیں۔ انہوں نے کہا کہ کسی کے ذہن میں کوئی خام خیالی ہو تو نکال دے، ہم قانون کے نوکر ہیں کسی کے ذاتی ملازم نہیں۔ ان کا ادارہ جن مقدمات کی تفتیش کر رہا ہے انہیں آخر تک لے کر جائیں گے، ان مقدمات میں مزید گرفتاریاں بھی ہوں گی۔ ہماری تفتیش سے کوئی ناراض ہوتا ہے تو ہو جائے۔


http://www.urdutimes.com/news/10914.html
پشاور میں بازیاب ہونیوالے تینوں نائیجرین باشندے اسلام آباد منتقل
پشاور : صوبائی دارلحکومت پشاور میں بازیاب ہونے والے تینوں نائیجرین باشندوں کو اسلام آباد منتقل کر دیا ہے کیپٹل سٹی پولیس نے گزشتہ روز چار ماہ قبل اغواء کئے جانے والے تین نائیجرین باشندوں ایس بن ولد عنیبیا ، عکا نکا ولد افائینی ، اڈوزونی ولد انتھونی کو بازیاب کیا تھا غیر ملکیوں کی بازیابی کے بعد صوبائی حکومت اور وزارت داخلہ کے علاوہ اسلام آباد میں متعلقہ ملک کے سفارتخانے کو بھی آگاہ کیا گیا بازیاب ہونے والے تینوں نائیجرین باشندوں سے بیانات قلمبند کئے گئے بیانات قلمبند کرنے کے بعد اسلام آباد میں واقع نائیجرین سفارتخانے کی جانب سے خیبرپختونخوا پولیس کی جانب سے کئے جانے والے اقدامات کو بھی سراہا گیا ۔ اور بیانات مکمل کرنے کے بعد انہیں اسلام آباد منتقل کیا گیا۔


http://www.urdutimes.com/news/10912.html
پنجاب اسمبلی میں تحفظ خواتین بل کی منظوری
اسلام آباد، اوکاڑہ: پنجاب اسمبلی میں تحفظ خواتین بل کی منظوری پاکستان کو لبرل سٹیٹ بنانے کا منصوبہ ہے اس قسم کے تمام غیر اسلامی اقدامات کے خاتمے کیلئے ملی یکجہتی کونسل نے علماء و مشائخ کا قومی کنونشن 27 مارچ کو اسلام آباد کے کنونشن سنٹر میں طلب کر لیا ہے یہ بات ملی یکجہتی کونسل کے مرکزی صدر سابق ایم این اے صاحبزادہ ابوالخیر محمد زبیر نے صوبائی کابینہ کے اجلاس کی صدارت کے دوران بتائی اجلاس میں پیر وسیم الحسن نقوی، مفتی طاہر تبسم قادری، صاحبزادہ عارف نعیم نوری ، پیر واجد علی شاہ ودیگر عہدیداروں نے شرکت کی۔ صاحبزادہ ابوالخیر محمد زبیر نے کہاکہ حکمران یورپ اور یہو د و نصارٰی کو خوش کرنے کیلئے اتنے بے چین ہیں کہ قرآن و سنت کے احکامات کو تسلسل کے ساتھ پس پشت ڈال رہے ہیں۔ ایسے محسوس ہوتا ہے کہ اس بل کے ذریعے معاشرے میں برائی کو موجودہ حکمران مزید تقویت دینا چاہتے ہیں۔ ملک میں پہلے سے موجودہ قوانین پر عمل درآمد کرکے ہی بہتری لائی جا سکتی تھی۔ انہوں نے کہاکہ حکمرانوں کو اﷲ سے ڈرنا چاہیے اور اگر اس بل کو فوری واپس نہ لیا گیا تو آئندہ کا لائحہ عمل علماء و مشائخ کے قومی کنونشن میں کیا جائیگا۔


http://www.urdutimes.com/news/10906.html
وفاقی حکومت کو صوبوں میں مرحلہ وار مردم شماری کی تجویز
کراچی: وزیر اعلی سندھ سید قائم علی شاہ نے کہا ہے کہ مشترکہ مفادات کونسل کے اجلاس میں خیبرپختونخوا اور بلوچستان نے مردم شماری پر تحفظات کا اظہار کیا تاہم وفاقی حکومت کو صوبوں میں مرحلہ وار مردم شماری کی تجویز دی ہے۔ سند ھ اسمبلی میں اظہار خیال کرتے ہوئے سید قائم علی شاہ نے کہا کہ مشترکہ مفادات کونسل کے اجلاس میں مردم شماری کو ملتوی کرنے کا فیصلہ نہیں کیا گیا بلکہ اسے آئندہ اجلاس تک موخر کیا گیا ہے، اجلاس کے دوران بلوچستان اور خیبرپختونخوا نے تحفظات کا اظہار کیا جب کہ وزیراعظم نے بتایا کہ مرد م شماری کیلیے3 لاکھ فوجی اہلکاروں کی ضرورت ہے لیکن 80 ہزار سے ایک لاکھ تک ہی فوجی جوان دستیاب ہیں۔ ان کا کہنا تھا کہ آج تک سی سی آئی میں متفقہ طور پر فیصلے ہوئے لیکن ایسے فیصلے کبھی نہیں ہوئے کہ کسی کی رائے کو روند کر فیصلہ کرلیاجائے، اس لئے امید ہے کہ 25 مارچ کو ہونے والے اجلاس میں فوج کی نگرانی میں مرد م شماری کا فیصلہ ہو جائے گا۔ وزیراعلی سندھ کا کہنا تھا کہ مردم شماری ہونی چاہیے اور یہ بہت ضروری ہے، مشترکہ مفادات کونسل میں وفاقی حکومت سے مطالبہ کیا تھا کہ فوج کی نگرانی میں جلد سے جلد مردم شماری کرائی جائے جب کہ وزیراعظم نے بھی فوج کی نگرانی میں مردم شماری پر اتفاق کیا ہے۔ ان کا کہنا تھا کہ سندھ کی 32 جماعتوں نے مطالبہ کیا کہ فوج کی نگرانی میں مردم شماری ہو جب کہ ہم نے وفاقی حکومت کو صوبوں میں مرحلہ وار مردم شماری کی تجویز دی ہے۔


http://www.urdutimes.com/news/10858.html
کراچی میں چار روز کیلئے ڈبل سواری پر پابندی عائد
کراچی: شہر میں موٹر سائیکل کی ڈبل سواری پر 4 روز کے لیے پابندی عائد کردی گئی جس کا اطلاق رات 12 بجے سے ہوگیا۔اطلاعات کے مطابق محکمہ داخلہ سندھ نے کراچی میں موٹر سائیکل کی ڈبل سواری پر 4 روز کے لیے پابندی عائد کردی ہے جس کا باقاعدہ نوٹی فکیشن بھی جاری کردیا گیا ہے۔ نوٹی فکیشن کے مطابق پابندی کا اطلاق رات 12 بجے سے ہوچکا ہے جو یکم سے 4 مارچ تک جاری رہے گی جب کہ ڈبل سواری پر پابندی شہر میں احتجاج اور ریلیوں کے دوران سیکیورٹی خدشات کے پیش نظر پولیس کی سفارش پر لگائی گئی ہے۔


http://www.urdutimes.com/news/10847.html
لاہور: جدہ جانیوالے میاں بیوی سے کوکین برآمد
لاہور: اے این ایف نے لاہورایئرپورٹ پر کارروائی کرکے جدہ جانے والے میاں بیوی سے 600گرام کوکین برآمد کرلی۔اینٹی نار کوٹکس فورس ذرائع کے مطابق منڈی بہاوالدین کا رہائشی کاظم حسین اپنی اہلیہ کے ہمراہ نجی ایئر لائن سے جدہ جارہا تھا۔ اْن کا سامان چیک کیا گیا تو اس میں سے 600گرام آئس کو کین برآمد ہوئی۔اے این ایف نے کوکین قبضے میں لے کردونوں کو گرفتار کرلیا۔


http://www.urdutimes.com/news/10846.html
لاہور :تحفظ نسواں کا پہلا کیس درج ، بیوی کو پیٹنے پر شوہر گرفتار
لاہور: لاہور کی یسریٰ بی بی نے شوہر کے خلاف مار پیٹ کا مقدمہ درج کرا دیا۔ تھانہ گرین ٹاؤن نے تشدد کا مقدمہ درج کر کے شوہر طیب کو گرفتار کر لیا۔ تفصیلات کے مطا بق لاہور کے علاقے گرین ٹاؤن کی یسریٰ بی بی نشے کے عادی شوہر کے تشدد کا نشانہ بن کر تھک چکی تھی۔ یسریٰ بی بی نے بیٹے کو ساتھ لیا اور مقدمہ درج کرانے تھانے پہنچ گئی۔ یسریٰ کا کہنا ہے گھر کا خرچہ مانگنے پر شوہر تشدد کا نشانہ بناتا ہے۔ تھانہ گرین ٹاؤن نے یسریٰ بی بی کی درخواست پر زیر دفعہ 354 مقدمہ درج کر کے شوہر کو گرفتار کر لیا ہے۔ پولیس حکام کا کہنا ہے یسرا بی بی کے شوہر طیب کو تشدد اور دھمکیاں دینے کے الزام میں گرفتار کیا گیا ہے۔ یسریٰ بی بی کو امید ہے کہ اسے انصاف ملے گا۔


http://www.urdutimes.com/news/10831.html
سرکاری حج اسکیم 2015، حکومت نے 29 کروڑ منافع کمایا
اسلام آباد: حج 2015 کے دوران سرکاری اسکیم کے تحت بینکوں میں جمع ہونے والی رقوم پر وزارت مذہبی امور کو بینکوں کی طرف سے29کروڑ سے زائد منافع ادا کیاگیا ہے۔وزارت مذہبی امور کے ذرائع کے مطابق منافع کی رقم حجاج ویلفیئر فنڈ میں جمع کرائی گئی ہے۔ ذرائع نے بتایا کہ بینکوں اسے منافع کی مد میں ملنے والی رقم حاجیوں کی صحت، فلاح وبہبود، ٹرانسپورٹ اور تربیت امور سے متعلق شعور اجاگر کرنے سمیت سعودی عرب اور پاکستان میں حاجیوں کی تربیت کے پروگراموں پرخرچ کی جائے گی۔حج 2015 میں قومی بینکوں اور وزارت مذہبی امور کے درمیان طے پانے والی مفاہمت کی یادداشت میں یہ فیصلہ ہوا تھا کہ حج درخواستوں کے بقایاجات پربینک 2ماہ تک رکھی گئی رقوم پر5 فیصد کے حساب سے وزارت مذہبی امور کو منافع ادا کریں گے اس سے اوپر کی مدت کے لیے 6.75 فیصد اور 120 دنوں یا اس سے زائد مدت کے لیے رکھی گئی رقوم پر 10فیصد منافع ادا کیا جائے گا۔ سرکاری اسکیم کے تحت حج واجبات حبیب بینک، مسلم کمرشل بینک، یونائیٹڈ بینک، زرعی ترقیاتی بینک، الائیڈ بینک، بینک آف پنجاب، میزان بینک، بینک الفلاح اور حبیب میٹرو پولیٹن بینک میں جمع کرائے گئے۔


http://www.urdutimes.com/news/10817.html
کراچی میں پیپلز پارٹی کے مقامی رہنما ہلاک
کراچی : پاکستان پیپلز پارٹی (پی پی پی) کے ایک مقامی رہنما کو کراچی کے علاقے کورنگی میں فائرنگ کرکے ہلاک کردیا گیا۔لانڈھی کے ایس پی افنان امین کے مطابق 40 سالہ عبد الرشید کورنگی میں اپنے گھر کے قریب موجود تھے کہ نامعلوم موٹر سائیکل سواروں نے ان پر فائرنگ کردی۔انہوں نے بتایا کہ حملہ آوروں کی فائرنگ سے ایک 15 سالہ لڑکی ماریہ بھی زخمی ہوئی تاہم ان کی حالت خطرے سے باہر بتائی جاتی ہے۔افنان امین کے مطابق پولیس حملے کے پیچھے مقصد کی تحقیقات کررہی ہے تاہم پی پی پی کراچی کے رہنما نجمی عالم نے اسے ٹارگٹ کلنگ کا واقعہ قرار دیا ہے۔ہلاک اور زخمی ہونے والوں کو جناح ہسپتال منتقل کیا گیا۔ہسپتال کے ایمرجنسی محکمے کی سربراہ سیمی جمالی نے بتایا کہ زخمی ہونے والی لڑکی کے ہاتھ پر گولی لگی۔


http://www.urdutimes.com/news/10815.html
سیکیورٹی خدشات کے پیش نظر اسلام آباد ریڈزون سیل
اسلام آباد: اسلام آباد کے ریڈزون کو سیکیورٹی خدشات کے پیش نظر کنٹینرز لگا کر مکمل طور پر سیل کر دیا گیا ہے۔ راول ڈیم چوک سے ریڈ زون جانے والا راستہ ٹریفک کے لیے بند کر دیا گیا، سرینہ ہوٹل سے یڈپلومیٹک انکلیو جانے والے راستے کو بھی کنٹینرز لگا کر سیل کر دیا گیا ہے۔ دوسرے علاقوں میں نادرا آفس سے شاہراہ دستور کی طرف جانے والے راستے بھی سیل کر دئیے گئے ہیں، میریٹ ہوٹل سے شاہراہ دستور اور پارلیمنٹ ہاؤس جانے والے راستوں کو کنٹینرز لگا کر سیل کر دیا گیا ہے۔


http://www.urdutimes.com/news/10805.html
سابق چیئرمین نیب سیف الرحمن ابوظہبی میں گرفتار
ابوظہبی ، اسلام آباد: سابق چیئرمین نیب اور نواز شریف کے دست راست سابق سینیٹر سیف الرحمن کو ابوظہبی میں گرفتار کرلیا گیا۔ وزارت داخلہ نے لاعلمی کا اظہار کر دیا۔ میڈیا رپورٹ کے مطابق سابق سینیٹر سیف الرحمن کو 2014 میں بھی ریڈ وارنٹ جاری ہوئے تھے جس پر انہیں چند گھنٹے کیلئے حراست میں لیا گیا تاہم حکومت نے یقین دہانی کرائی تھی کہ سیف الرحمن کا انٹرپول سے نام نکال دیا جائے گا۔ گزشتہ روز ابوظہبی امیگریشن حکام نے ایک بار پھر ابوظہبی امیگریشن حکام نے ایک بار پھر سیف الرحمن کو حراست میں لیا ہے۔ خبر کی تصدیق کیلئے ذرائع وزارت داخلہ سے رابطہ کیا تو انہوں نے لاعلمی کا اظہار کیا۔ سابق سینیٹر کی گرفتاری ہونے یا نہ ہونے کے بارے میں کسی حکومتی عہدیدار نے تصدیق یا تردید نہیں کی ہے۔ واصح رہے کہ سیف الرحمن نواز شریف کے قریبی دوست ہونے کے ساتھ احتساب بیورو کے خالق بھی ہیں اور نیب کی تاریخ کے پہلے چیئرمین کی حیثیت سے انہوں نے سابق صدر آصف علی زرداری اور بے نظیر بھٹو شہید کے خلاف ریفرنس تیار کئے تھے۔


http://www.urdutimes.com/news/10802.html
صوبائی وزیر داخلہ میر سر فرازبگٹی کے قافلے پر فائرنگ
ڈیرہ بگٹی: بلوچستان کے علاقے ڈیرہ بگٹی میں وزیر داخلہ میر سر فرازبگٹی کے قافلے پر نامعلوم مسلح افراد کی فائرنگ حملے میں وزیر داخلہ اپنے محافظوں سمیت محفوظ رہے جوابی فائرنگ سے حملہ آو ر فرار ہونے میں کامیاب ہوئے اطلاعات کے مطابق بلوچستان کے صوبائی وزیرداخلہ سرفراز احمد بگٹی ڈیرہ بگٹی میں لیویز فورس میں نئے بھرتی ہونے والے70 اہلکاروں کو آفرآرڈزتقسیم کرنے کی تقریب میں شرکت کرنے کے بعد سوئی جارہے تھے کہ راستے میں پیش بوگی کے مقام پر پہاڑی میں چھپے مسلح ا فراد نے ان کے قافلے پر شدید فائرنگ کی فائرنگ سے وزیرداخلہ سرفراز بگٹی اور ان کے محافظ محفوظ رہے تاہم واقعے کی اطلاع ملنے پر ڈپٹی کمشنر ڈیرہ بگٹی محمد طارق ، اسسٹنٹ کمشنر ڈیرہ بگٹی جاوید نبی کھوسو، سیکورٹی فورسز کے اعلی آفیسر ان اور لیویز اور ایف سی کی بھاری نفری جائے وقوعہ پر پہنچ گئی اور علاقے کی ناکہ بندی کرکے حملہ آوروں کی تلاش شروع کر دی ہے ۔


http://www.urdutimes.com/news/10795.html
تربیلا کے قریب پاک آرمی کا ہیلی کاپٹرگر کر تباہ
اسلام آباد: آرمی ایوی ایشن کا ہیلی کاپٹرگر کر تباہ ہوگیا، سیکیورٹی ذرائع کے مطابق حادثے میں ایک افسر شہید جبکہ عملے کے تمام افراد کی ہلاکت کا بھی خدشہ ظاہر کیا جا رہا ہے۔ آئی ایس پی آر کے مطابق آرمی ایوی ایشن کا ایم آئی 17 ہیلی کاپٹر تربیلا کے قریب گر کر تباہ ہوگیا جس کے نتیجے میں ہیلی کاپٹر میں سوار لیفٹیننٹ کرنل توقیر شہید ہوگئے، ہیلی کاپٹر معمول کی پروا ز پر تھا۔


http://www.urdutimes.com/news/10790.html
پنجاب اسمبلی سے منظور ہونیوالا تحفظ خواتین بل سپریم کورٹ میں چیلنج
اسلام آباد: پنجاب اسمبلی سے منظور ہونے والے تحفظ خواتین بل کو سپریم کورٹ میں چیلنج کر دیا گیا ۔ تفصیلات کے مطابق درخواست گزار نے سپریم کورٹ میں تحفظ خواتین بل کے خلاف درخواست دائر کرتے ہوئے عدالت عظمیٰ سے بل کو کالعدم قرار دینے کی درخواست کی ۔ درخواست میں وزیر اعظم، وزیر اعلیٰ اور وزیر قانون کو فریق بنایا گیا ہے واضح رہے کہ پنجاب اسمبلی سے منظور کر دہ بل پر گور نر نے بھی دستخط کر دیئے ہیں ایک روز قبل جے یو آئی کے سربراہ مولانا فضل الرحمن نے اعلان کیا تھا کہ بل کو عدالت میں چیلنج کیا گیا تو حمایت کرینگے ۔


http://www.urdutimes.com/news/10781.html
ڈی جی آئی آفتاب سلطان کی مدت ملازمت میں 2 سال کی توسیع
اسلام آباد : وزیراعظم نے ڈی جی آئی آفتاب سلطان کی مدت ملازمت میں 2 سال کی توسیع کر دی ۔ پیر کو انٹیلی جنس بیورو (آئی بی) کے ڈائریکٹر جنرل آفتاب سلطان کی مدمت ملازمت میں 2 سال کی توسیع کر دی گئی ہے۔ ڈی جی آئی بی کی مدمت ملازمت میں توسیع وزیراعظم نواز شریف کی منظوری کے بعد کی گئی ہے۔


http://www.urdutimes.com/news/10775.html
کراچی :گرفتار 20 بھارتی ماہی گیر جوڈیشنل ریمانڈ پر جیل منتقل
کراچی: عدالت نے گرفتار 20 بھارتی ماہی گیروں کو جوڈیشنل ریمانڈ پر جیل بھیج دیا۔ تفصیلات کے مطابق جوڈیشنل مجسٹریٹ غربی کی عدالت نے پاکستانی سمندری حدود کی خلاف ورزی کرکے پاکستانی حدود میں مچھلی کا شکار کرنے کے الزام میں گرفتار 20 بھارتی ماہی گیروں کو گزشتہ روز میری ٹائم سیکیورٹی ایجنسی نے سمندری حدود کی خلاف ورزی کرنے پرگرفتار کرکے ڈاکس پولیس کے حوالے کیا تھا۔


http://www.urdutimes.com/news/10752.html
ائیر وائس مارشل مجاہد انور خان کی ائیر مارشل کے عہدے پر ترقی
اسلام آباد: حکومت پاکستان نے ائیر وائس مارشل مجاہد انور خان کو ائیر مارشل کے عہدے پر ترقی دے دی۔ ائیر مارشل مجاہد انور خان نے پاکستان ائیر فورس کی جی ڈی پی برانچ میں دسمبر1983 میں کمیشن حاصل کیا۔آپ ایک کوالیفائیڈ فلائنگ انسٹرکٹر ہیں ۔اپنے شاندار کیرئیر کے دوران انہوں نے ایک فائٹر سکواڈرن ، ایک فلائنگ ونگ ، دو آپریشنل ائیر بیسسز اور ریجنل ائیر کمانڈ کی کمانڈ کی۔آپ چیف آف دی ائیر سٹاف کے پرسنل سٹاف آفیسر اور اسسٹنٹ چیف آف دی ائیر سٹاف (آپریشنز)کے طور پر بھی خدمات انجام دے چکے ہیں۔آپ کمبیٹ کمانڈر سکول ، کمانڈ اینڈ سٹاف کالج اردن ا ور نیشنل ڈیفنس یونیورسٹی اسلام آباد سے فارغ التحصیل ہیں۔آپ نے وار سٹڈیز اینڈ ڈیفنس مینجمنٹ میں ماسٹر زڈگری حاصل کی۔ آپ آجکل ائیر ہیڈکوارٹرزاسلام آباد میں بطورڈپٹی چیف آف دی ائیر سٹاف (آپریشنز ) خدمات سر انجام دے رہے ہیں۔ آپکو پاک فضائیہ میں شاندار خدمات پر تمغہ امتیاز (ملٹری) اور ستارۂ امتیاز (ملٹری) سے نوازا گیا۔


http://www.urdutimes.com/news/10751.html
تھرپارکر: غذائیت میں کمی کے باعث ایک اور بچہ چل بسا
تھرپارکر: تھرپارکر میں غذائیت کی کمی اور مختلف امراض کے باعث مزید ایک بچہ انتقال کرگیا۔تھر کے صحرا میں بچوں کی اموات کا سلسلہ نہ رک سکا،غذائیت کی کمی کے باعث سول اسپتال مٹھی میں ایک بچہ انتقال کرگیا۔رواں سال کے ابتدائی 2 ماہ میں انتقال کرجانے والے بچوں کی تعداد 184 ہوگئی ہے،اس وقت سول اسپتال مٹھی میں 46 بچے زیر علاج ہیں۔


http://www.urdutimes.com/news/10736.html
لاہور: جناح اسپتال سے 2 دن کی نومولود بچی اغوا
لاہور: .لاہور کے جناح اسپتال سے 2 دن کی نومولود بچی اغوا ہو گئی،پولیس نے سی سی ٹی وی فوٹیج کی مدد سے بچی کی بازیابی کی کوششیں شروع کردی ہیں۔ورثا کے مطابق شیر شاہ کالونی رائیونڈ روڈ کی شازیہ خرم کو 2 روز پہلے جناح اسپتال داخل کرایا گیا جہاں آپریشن سے اس کی بیٹی پیدا ہوئی۔ بچی اپنی نانی نسیم بی بی کے پاس تھی کہ ایک نقاب پوش عورت آ کر ان کے پا س بیٹھ گئی،نانی واش روم گئی، واپس آئی تو عورت بچی لے کر غائب ہو چکی تھی۔واقعہ کی اطلاع ملتے ہی پولیس اسپتال پہنچ گئی اور انھوں نے سی سی ٹی وی فوٹیج کے ذریعے ملزمہ کی تلاش شروع کر دی۔


http://www.urdutimes.com/news/10731.html
ممتاز قادری کو اڈیالہ جیل میں پھانسی دے دی گئی
راولپنڈی: سزائے موت کے مجرم ممتاز قادری کو راولپنڈی کی اڈیالہ جیل میں پھانسی دے دی گئی، پنجاب پولیس اور جیل ذرائع نے تصدیق کر دی۔ تفصیلات کے مطابق پنجاب کے سابق گورنر سلمان تاثیر کو قتل کرنے والے سابق پولیس اہلکار ممتاز قادری کی سزائے موت پر راولپنڈی کی اڈیالہ جیل میں عمل درآمد کر دیا گیا ہے۔ جیل حکام کا کہنا ہے کہ انھیں اتوار اور پیر کی درمیانی رات پھانسی دی گئی۔ پھانسی کے وقت اڈیالہ جیل جانے والے راستے کو سیل کر دیا گیا تھا اور ان کی لاش قانونی کارروائی پوری کرنے کے بعد اہلِ خانہ کے حوالے کر دی گئی ہے۔ ممتاز قادری کی نمازِ جنازہ پیر کی شام چار بجے راولپنڈی میں ادا کی جائے گی اور اس موقع پر احتجاج کے پیشِ نظر راولپنڈی اور اسلام آباد کے علاوہ ملک بھر میں سکیورٹی سخت کر دی گئی ہے۔ پھانسی کے بعد پاکستان کے مختلف شہروں میں احتجاج کی خبریں موصول ہورہی ہیں، لاہور میں احتجاج کے باعث میٹرو بس سروس معطل کر دی گئی ہے جبکہ شہر میں دفعہ 144 نافذ کر کے جلسے اور جلوسوں کے انعقاد پر پابندی لگا دی گئی ہے۔ ممتاز قادری کو پھانسی دینے کے بعد متعدد افراد کو حراست میں لے لیا گیا ہے جن کے بارے میں بتایا جاتا ہے کہ انھوں نے ملک بھر میں ممتاز قادری بچاو مہم شروع کر رکھی ہے۔ سلمان تاثیر کے قاتل کو پھانسی دیے جانے کا معاملہ انتہائی خفیہ رکھا گیا اور اس بارے میں پنجاب کے محکم جیل خانہ جات کے چند افسران ہی باخبر تھے۔ پھانسی دینے والے شخص کو خصوصی گاڑی کے ذریعے اتوار کی شب لاہور سے راولپنڈی کی اڈیالہ جیل پہنچایا گیا جبکہ عموما پھانسی دینے والے جلاد کو دو دن پہلے آگاہ کیا جاتا ہے کہ اسے کس جیل میں قیدیوں کو تخت دار پر لٹکانا ہے۔ واضح رہے کہ پنجاب پولیس کی ایلیٹ فورس کے سابق اہلکار مجرم ممتاز قادری گورنر پنجاب سلمان تاثیر کی سکیورٹی پر تعینات تھے اور انھوں نے چار جنوری 2011 کو اسلام آباد کے علاقے ایف سکس میں سلمان تاثیر کو سرکاری اسلحے سے فائرنگ کر کے ہلاک کر دیا تھا۔ ممتاز قادری کو راولپنڈی کی انسداد دہشت گردی کی عدالت نے جرم ثابت ہونے پر سنہ 2011 میں دو مرتبہ موت کی سزا سنائی تھی۔ سزا کے خلاف اپیل پر اسلام آباد ہائی کورٹ نے فروری 2015 میں اس مقدمے سے دہشت گردی کی دفعات تو خارج کر دی تھیں تاہم سزائے موت برقرار رکھنے کا حکم دیا تھا۔اسی فیصلے کو دسمبر 2015 میں سپریم کورٹ نے برقرار رکھا تھا اور پھر صدر مملکت نے بھی ممتاز قادری کی رحم کی اپیل بھی مسترد کرد ی تھی۔ پھانسی کی سزا سے قبل ممتاز قادری کی ان کے اہلخانہ سے آخری ملاقات کرائی گئی تھی۔ ممتاز قادری کی ڈیڈ باڈی ان کے اہلخانہ کے حوالے کردی گئی ہے۔


http://www.urdutimes.com/news/10702.html
پنجاب یونیورسٹی کے اطراف سرچ آپریشن، 10 مشتبہ افراد گرفتار
لاہور: پولیس کی جانب سے پنجاب یونیورسٹی کے اطراف میں سرچ آپریشن جاری ہے جس دوران دس مشتبہ افراد کو حراست میں لے لیاگیاہے ۔تفصیلات کے مطابق ذرائع کا کہناہے کہ پولیس کی جانب سے پنجاب یونیورسٹی کے اطراف سرچ آپریشن کیا جارہاہے جبکہ پنجاب یونیورسٹی جانے والے افراد کی بھی چیکنگ کی جارہی ہے اور اس دوران دس مشتبہ افراد کو حراست میں لے لیا گیاہے ۔


http://www.urdutimes.com/news/10698.html
قائد ایم کیو ایم سمیت رابطہ کمیٹی کے بیس رہنماؤں کیخلاف مقدمہ درج
کراچی: کراچی کے سچل تھانے میں ایم کیو ایم قائد سمیت رابطہ کمیٹی کے 20 رہنماؤں کے خلاف ٹیلی گراف ایکٹ کے تحت مقدمہ درج کر لیا گیا۔سچل تھانے میں ایم کیو ایم کے قائد سمیت رابطہ کمیٹی کے بیس رہنماؤں کے خلاف مقدمہ درج کیا گیا ہے۔ مقدمے میں ٹیلی گرافٹ ایکٹ و دیگر دفعات شامل کی گئی ہیں۔ مقدمہ نسرین نامی خاتون کی مدعیت میں درج کیا گیا ۔ ذرائع کے مطابق مقدمے میں نامزد میئر وسیم اختر ، ڈاکٹر فاروق ستار سمیت رابطہ کمیٹی کے دیگر افراد کو نامزد کیا گیا ہے۔ ایم کیو ایم کے قائد کے خطاب میں خواتین کی بے حرمتی کی گئی ہے۔ خطاب کے دوران قانون نافذ کرنے والے ادارے کو بھی تنقید کا نشانہ بنایا گیا۔


http://www.urdutimes.com/news/10696.html
پنجاب اسمبلی میں پاس کیا گیاتحفظ خواتین بل اسلامی شریعت کیخلاف
لاہور: امیر جماعۃالدعوۃ پاکستان پروفیسر حافظ محمد سعیدنے کہا ہے کہ کلمہ طیبہ کے نام پر حاصل کئے گئے ملک میں قرآن و سنت کیخلاف قانون سازیاں کی جارہی ہیں۔ بیرونی قوتوں کی خوشنودی کیلئے پاکستان کو لبرل اور سیکولر ملک ثابت کرنے کی کوششیں کی جارہی ہیں۔ پنجاب اسمبلی میں پاس کیا گیاتحفظ خواتین بل اسلامی شریعت کیخلاف ہے۔علماء کرام اور دینی جماعتوں کے قائدین کو اس کیخلاف بھرپور آواز بلند کرنی چاہیے۔ آج غلامیوں کا دور ختم اور آزادیوں کی منزلیں روشن ہو چکی ہیں۔مسلم ملک، ان کی حکومتیں اور افواج بیرونی سازشوں کے توڑ کیلئے متحد ہو جائیں‘ اسی سے ان کے مسائل حل ہوں گے۔اپنے ایک بیان میں انہوں نے کہاکہ پاکستان کلمہ طیبہ کی بنیاد پر حاصل کیا گیااور اس کے آئین و دستور میں یہ بات موجود ہے کہ اس ملک میں قرآن و سنت کیخلاف کوئی قانون نہیں بنایا جاسکے گالیکن افسوسناک صورتحال یہ ہے کہ اسمبلیوں میں ایسی قراردادیں پاس کی جارہی ہیں جو پاکستان کے آئین اور اسلام کے مکمل طور پر خلاف ہیں۔ عورت کو طلاق کا حق دینے اور مردوخواتین کی برابری کا تصور مغرب سے آیا ہے۔ مردکو اللہ تعالیٰ نے اپنی خواتین کے حقوق کا محافظ بنایا ہے۔بیوی اگر اللہ کی شریعت کی نافرمانی کر رہی ہو اور خاندانی نظام کو نقصان پہنچ رہا ہو تو مرد کی ذمہ داری ہے کہ وہ اسے احسن انداز میں سمجھائے۔اگر پھر بھی صورتحال بہتر نہ ہو رہی ہو تو شریعت کی بتائی ہوئی حدود میں رہتے ہوئے مرد بیوی پر سختی بھی کر سکتا ہے مگرافسوس کہ بیرونی قوتوں کی خوشنودی کیلئے قرآن وسنت کی خلاف ورزی پر مبنی قانون سازیاں کی جارہی ہیں۔ انہوں نے کہاکہ ایک شخص غلطی کرے تو یہ اس کا انفرادی عمل ہوتا ہے لیکن جب پارلیمنٹ میں غلط قانون سازیاں کی جائیں تواس سے قوموں، ملکوں ومعاشروں کا اجتماعی نقصان ہوتا ہے۔ حکومت پاکستان کو سوچناچاہیے کہ ہماری حکومتوں نے امریکہ و یورپ کی ہر بات تسلیم کی لیکن ملکی مسائل میں پہلے کی نسبت مزید اضافہ ہی ہوا ہے۔ اب بھی وہ ان سے کسی طور خوش نہیں ہوں گے ۔حافظ محمد سعید نے کہاکہ یہودی و صلیبی مسلمانوں کی بڑھتی ہوئی قوت برداشت کرنے کیلئے تیار نہیں ہیں۔ اس وقت دنیا کے تمام سیاسی، معاشی و علاقائی جھگڑے اسی بنیادی وجہ سے جڑے ہوئے ہیں۔وہ دور ختم ہو چکا جب مسلمانوں کا کوئی کردار نہیں تھا اور وہ تابع مہمل بن کر ان کے قوانین و نظاموں کو قبول کر کے زندگی بسر کر رہے تھے۔ اس صورتحال سے برطانیہ و مغرب بہت خوش تھالیکن مسلمانوں کی قربانیوں و شہادتوں کے نتیجہ میں اب یہ صورتحال نہیں رہی۔انہوں نے کہاکہ قرآن پاک واضح طور پر ہماری رہنمائی کرتا ہے کہ مسلمان کفار کے جتنے مرضی مطالبات مانتے چلے جائیں ان کی طرف سے ڈومور کا مطالبہ ختم نہیں ہو گایہاں تک کہ وہ اسلام چھوڑ کر ان کا مذہب قبول نہ کر لیں۔ اگر مسلمان اپنا مکمل دین نہیں چھوڑ سکتے تو پھر ان کیلئے شریعت کا لائحہ عمل یہ ہے کہ وہ کفار کے سامنے جھکنے کی بجائے صبرواستقامت کا راستہ اختیا رکریں ۔ اللہ تعالیٰ انہیں آزادیوں کے نعمتوں سے نوازے گا۔


http://www.urdutimes.com/news/10693.html
پشاور نجی اسکول میں پانچویں جماعت کے طالبعلم کی خود کشی
پشاور: نجی اسکول میں پانچویں جماعت کے طالبعلم نے چھٹی جماعت کی طالبہ کے ساتھ ناراضگی کے بعد خود کو گولیاں مار کر خودکشی کر لی۔ ذرائع کے مطابق پشاور کے علاقے گل بیلہ کے نجی اسکول میں پانچویں جماعت کے طالبعلم سلمان نے چھٹی جماعت کی طالبہ سے ناراضگی کے بعد طیش میں آکر اسکول کے اندر ہی خود کو گولیاں مار کر اپنی جان لے لی۔ واقعے کے بعد فوری طور پر سلمان کی لاش پوسٹ مارٹم کے لئے کے ایم سی اسپتال منتقل کر دی گئی جب کہ اسپتال ذرائع کے مطابق طالبعلم کو 2 گولیاں لگی جس کی وجہ سے وہ موقع پر ہی ہلاک ہوگیا۔ پولیس کے مطابق طالبعلم سلمان نے پستول اسکول کے چوکیدار سے لیا تھا جب کہ اسکول سے حاصل ہونے والی اطلاعات کے مطابق پانچویں جماعت کے طالبعلم سلمان کی چھٹی جماعت کی طالبہ کے ساتھ دوستی تھی اور آج کسی بات پر دونوں کے درمیان ناراضگی پیدا ہوگئی تھی جس کی وجہ سے سلمان نے طیش میں آکر اپنی ہی جان لے لی ۔


http://www.urdutimes.com/news/10687.html
ہیروئن بیرون ملک لے جانیوالے ملزم کو 5 ماہ قید ا و ر جرمانہ
راولپنڈی : اینٹی منشیات کی خصوصی عدالت کے جج نے ہیروئن بیرون ملک لے جانے والے ملزم کو جرم ثابت ہونے پر 5 ماہ قید اور جرمانے کی سزا سنا دی ہے ۔ گزشتہ روز اینٹی نارکوٹکس کی خصوصی عدالت کے ڈسٹرکٹ اینڈ سیشن جج چوہدر ی انوار احمد خان نے اے این ایف تھانہ گلز ار قائد میں منشیات برآمد گی کے مقدمے کی سماعت کرتے ہوئے ملزم نوید نصیر کو 400گرام ہیروئن سمگل کرنے کے جرم میں ملوث پاتے ہوئے پانچ ماہ قید اور دس ہزار روپے جرمانے کی سزا سنا د ی ہے جبکہ جرمانہ ادا نہ کرنے کی صورت میں مجرم کو دو ہفتے مزید سزا بھگتنی پڑے گی۔


http://www.urdutimes.com/news/10686.html
اسلام آباد ہائیکورٹ بار کے انتخابات، طارق جہانگیری صدر منتخب
اسلام آباد : اسلام آباد ہائی کورٹ بار ایسوسی ایشن کے 2016-17 کے انتخابات میں طارق محمود جہانگیری صدر ‘ ناہید اقبال اعوان نائب صدر اور وقاص ملک جنرل سیکرٹری منتخب ہوگئے ہیں۔ پولنگ ہفتہ کے روز ہائی کورٹ میں ہوئی جو صبح نو سے چار بجے تک جاری رہی۔ مجموعی طور پر 1390 ووٹرز میں سے 945 ووٹرز نے حق رائے دہی استعمال کیا۔ پولنگ انتہائی پر امن ماحول میں ہوئی۔ طارق محمود جہانگیری 655 ووٹ لے کر کامیاب رہے محمد شاہد کمال کو 272 ووٹ ملے‘ نائب صدر کیلئے ناہید اقبال اعوان 608 ووٹ لے کر فاتح قرار پائیں۔ طاہر سلیم 316 ووٹ کے ساتھ دوسرے نمبر پر رہے۔ جنرل سیکرٹری کیلئے وقاص ملک 501 ووٹ لے کر کامیاب ہوئے۔ جبکہ عامر عباسی نے 432 ووٹ لئے۔ واضح رہے کہ جوائنٹ سیکرٹری سید حیدر علی شاہ، سیکرٹری فنانس عبدالرحمن علوی ، سیکرٹری لائبریری رستم ملک اور ایگزیکٹو ممبران راجہ شیراز جنجوعہ، ثناء پرویز میر، ڈاکٹر ریاض اعظم، عبدالشکور پراچہ اور آصف کاشف زمان بلا مقابلہ منتخب ہوئے۔


http://www.urdutimes.com/news/10671.html
مظفر گڑھ اورفیروزوالہ میں ٹر یفک حادثات، 9 افراد جاں بحق
مظفرگڑھ: مظفر گڑھ اورفیروزوالہ میں ٹریفک کے مختلف حادثات میں 9 ا فراد جاں بحق اور37 زخمی ہوگئے، تفصیلات کے مطابق مظفر گڑھ کے قریب مسافر بس اور آئل ٹینکر کے درمیان خوفناک تصادم کے نتیجے میں 6 افراد جاں بحق جبکہ20 زخمی ہو گئے ، زخمیوں کو بس کی باڈی کاٹ کر نکالا گیا ۔ راولپنڈی سے آنیوالی مسافر بس آئل ٹینکر سے ٹکرا گئی اور ٹرالر بس کے اوپر جا گرا ، حادثہ اتنا خوفناک تھا کہ بس میں موجود مسافر بس میں پھنس گئے اور 6 افراد دم توڑ گئے ، مقامی لوگوں نے موقع پر پہنچ کر اپنی مدد آپ کے تحت بس کی باڈی کاٹ کر زخمیوں کو نکالنے کی کوشش کی جبکہ خوفناک حادثے کے ایک گھنٹے بعد ریسکیو ٹیمیں موقع پر پہنچیں اور امدادی کارروائیاں شروع کر دیں۔ د وسری طرف فیروزوالہ میں کالا خطائی روڈ پر وین اور موٹرسائیکل میں ٹکر سے 3 افراد جاں بحق جبکہ 17 افراد زخمی ہو گئے ۔ فیروزوالہ میانی مقبول کا ر ہائشی راشد قلعہ گجر سنگھ پولیس لائن لاہور پر ڈیوٹی کے لئے جا رہا تھا کہ جیسے ہی کالا خطائی روڈ پر پہنچا تو تیز رفتار مسافر وین کی موٹر سائیکل کو ٹکر ہوئی جس کے نتیجہ میں پو لیس لائن کا ملازم جاں بحق اور دو افراد زخمی ہوگئے، قریبی علاقوں سے جائے وقوعہ پر لوگوں کا ہجوم اکٹھا ہو گیا کہ اسی دوران تیز رفتار ٹرک نے درجنوں افراد کو روند ڈالا جس کے نتیجہ میں مزید دو افراد جاں بحق اور پندرہ افراد شدید زخمی ہو گئے جن کو فوری طور پر میو ہسپتال منتقل کر دیا گیا۔


http://www.urdutimes.com/news/10662.html
نوشہرہ میں پولیس کا سرچ آپریشن،20 افراد گرفتار
نوشہرہ: نوشہرہ کے علاقے مسلم ٹاؤن خوشحال کالونی اور حکیم آباد میں پولیس اور قانون نافذ کرنے والے اداروں نے سرچ آپریشن کے دور ان 20 مشتبہ افراد گرفتار کرلیا جن میں 11 غیر قانونی افغان مہاجرین بھی شامل ہیں۔ ڈی پی او نوشہرہ واحد محمود کے مطابق سرچ اینڈ سٹرائیک آپریشن میں ایلٹ فورس لیڈی پولیس حساس اداروں بم ڈسپوزل اسکواڈ اور سراغ رساں کتوں نے حصہ لیا ٗ 20 افراد کو حراست میں لے لیا گیا جن میں 11 غیر قانونی افغان مہاجرین شامل ہیں ٗ دیگر مشکوک افراد کو مشترکہ تفتیشی ٹیم کے حوالے کر دیا جن سے پوچھ گچھ شروع کر دی گئی


http://www.urdutimes.com/news/10660.html
پشاور اور ہنگو میں پولیو کے دو نئے مریض
پشاور: صوبہ خیبر پختونخوا کے دارالحکومت پشاور اور ضلع ہنگو میں دو شیرخوار بچوں کے پولیو کے مرض میں مبتلا ہونے کی تصدیق ہوئی ہے۔ مریضوں کے سامنے آنے کے بعد صوبے میں رواں برس نئے مریضوں کی تعداد تین ملک بھر میں پانچ تک پہنچ گئی ہے۔ رپورٹ کے مطابق جن دو بچوں میں پولیو کا مرض پایا گیا ہے ان میں سے ایک کے والدین نے قطرے پلانے سے انکار کیا تھا دوسرا ماضی میں یہ ویکسین پیتا رہا ہے۔ پشا ور میں پولیو سے متاثر ہونے والے بچے کا نام جریر بتایا گیا ہے اور اس کی عمر 21 ماہ ہے۔ بچے کا تعلق حیدر کالونی اخون آباد سے ہے اور اس کے والدین نے اسے پولیو سے بچاؤ کے قطرے پلانے کی اجازت نہیں دی تھی۔ ہنگو میں پولیو سے متاثرہ بچی نورین بی بی کی عمر سات ماہ بتائی گئی ہے جو محلہ موسیٰ جان گنجیانو کلے کی رہائشی ہے۔ بچی کے بارے میں کہا گیا ہے کہ یہ ماضی میں پولیو سے تحفظ کی ویکسین باقاعدگی سے پیتی رہی ہے۔


http://www.urdutimes.com/news/10658.html
کراچی : نائن زیرو سے گرفتار ملزم عبید پر فرد جرم عائد
کراچی: ایم کیو ایم کے مرکز نائن زیرو سے گرفتار ملزم عبید کے ٹو پر دھماکا خیز مواد رکھنے کے الزام میں فرد جرم عائد کر دی گئی۔ اطلاعات کے مطابق دھماکا خیز مواد رکھنے کے الزام میں عبید کے ٹو کو انسداد دہشت گردی کی عدالت میں پیش کیا گیا ا س موقع پر عدالت نے دھماکا خیز مواد رکھنے کے الزام میں عبید کے ٹو پر فرد جرم عائد کر دی تاہم ملزم نے صحت جرم ماننے سے انکار کر دیا دوسری جانب عدالت نے نوٹس جاری کرتے ہوئے فریقین اور گواہوں کو طلب کر لیا۔ واضح رہے کہ رینجرز نے گزشتہ برس مارچ میں نائن زیرو پر چھاپے کے دوران عبید کے ٹو کو حراست میں لیا تھا اور ملزم کی نشاندہی پر ایک مقامی اسکول سے دھماکا خیز مواد بھی برآمد ہوا تھا۔


http://www.urdutimes.com/news/10633.html
عزیر بلوچ کو ذاتی طور پر نہیں جا نتی، ناہید خان
سکھر: پیپلز پارٹی ورکرز کی رہنما ناہید خان نے کہا ہے کہ وہ عزیر بلوچ کو ذاتی طور پر نہیں جانتیں، عزیر بلوچ کی باتیں میڈیا پر سنی ہیں۔ سکھر میں میڈیا سے گفتگو کرتے ہوئے ناہید خان نے کہا کہ عزیر بلوچ جب عدالت کے سامنے 164 کا بیان قلمبند کرائے گا تب وہ کوئی تبصرہ کرے گی۔ انہوں نے کہا کہ محترمہ بے نظیر بھٹو قتل کے حوالے سے جب بھی عدالت انہیں بلائے گی وہ ایمانداری سے وہ سب کچھ بتائیں گی جو اْن کو معلوم ہے۔ ناہید خان کا کہنا تھا کہ جمہوری اداروں کو مضبوط کرنے کے لئے ضروری ہے کہ پارٹیوں کے اندر جمہوریت ہونی چاہیے، پارٹی میں جمہوریت تب ہوسکتی ہے جب خاندانی جاگیریں نہ بنائی جائیں ۔


http://www.urdutimes.com/news/10631.html
بنوں: فورسز کی گاڑی پر بم حملہ، ایک اہلکار جاں بحق
بنوں: سیکیورٹی فورس کی گاڑی کے قریب دھماکے میں ایک اہلکار جاں بحق اور دوسرا زخمی ہو گیا، دھماکہ ریموٹ کنٹرول کے ذریعے کیا گیا۔ تفصیلات کے مطابق تحصیل دتہ خیل میں دہشت گردوں کی جانب سے سڑک کنارے نصب بم کو ریموٹ کنٹرول کے ذریعے دھماکے سے اڑا دیا گیا۔ جس کے نتیجے میں سیکیورٹی فورسز کا ایک جوان جاں بحق اور دوسرا زخمی ہو گیا۔ زخمی ہونے والے اہلکار کو پشاور منتقل کر دیا گیا ہے جبکہ دھماکے سے گاڑی کو بھی نقصان پہنچا ہے۔ دھماکے کے بعد سیکیورٹی فورسز نے علاقے کو گھیرے میں لے لیا اور جائے وقوعہ سے شواہد اکٹھے کرنے شروع کر دیئے۔ واقعہ کے بعد ارد گرد کے علاقوں میں سرچ آپریشن شروع کر دیا تاہم ابھی تک کوئی گرفتاری عمل میں نہیں آ سکی۔


http://www.urdutimes.com/news/10612.html
صدر ممنون حسین کے دو ڈرائیور دہشتگردوں سے رابطے کے شبہ میں گرفتار
لاہور: صدر مملکت ممنون حسین کے دو ڈرائیورز کو سیکیورٹی فورسز نے حراست میں لے لیا ہے۔ تفصیلات کے مطابق سی سی پی او لاہور امین وینس کا کہنا ہے کہ دونوں ڈرائیور ز کو گاڑی مقررہ رفتار سے کم رفتار پر چلانے پر حراست میں لیا گیا ہے اور ان سے پوچھ گچھ جاری ہے۔ صدر مملکت کا قافلہ لاہور کے علاقے مال روڈ سے گزر رہاتھا کہ دونوں ڈرائیورز نے گاڑی کی رفتار 100 کلومیٹر فی گھنٹہ سے کم کر کے 70 کلومیٹر فی گھنٹہ کر دی جس پر شکوک شبہات پیدا ہوئے اور حساس ادارو ں کے اہلکاروں نے فوری طور پر قافلے کو رکوا کر دونوں ڈرائیور ز محبوب اور شکیل کو حراست میں لے کر تفتیش کیلئے نامعلوم مقام پر منتقل کر دیا ہے جبکہ صدر ممنون حسین کی سیکیورٹی مزید سخت کر دی گئی ہے۔ نجی ٹی وی چینل کا کہنا تھاکہ دونوں ڈرائیورز کا دہشتگردوں تنظیموں سے رابطے کا شبہ ہے اور اسی بنیاد پر دونوں کو حراست میں لیا گیا ہے۔


http://www.urdutimes.com/news/10609.html
آرمی نے خود کو دنیا کی بہترین فوج ثابت کیا، جنرل راحیل
بہاولپور، راولپنڈی : آرمی چیف جنرل راحیل شریف نے کہا ہے کہ دہشتگردی کے خلاف جنگ میں کامیابی نے ہمیں بہترین فوج ثابت کیا ہے‘ ہمیں ہر قسم کے خطرات سے نمٹنے کے لئے تیار رہنا ہو گا ‘ فوج روایتی جنگ کے حوالے سے بہترین پیشہ ورانہ مہارت رکھتی ہے۔ ترجمان آئی ایس پی آر کے مطابق جمعہ کے روز آرمی چیف نے بہاولپور کا دورہ کیا اور چولستان میں جاری بہاولپور کو ر کی جنگی مشقوں کا فضائی جائزہ لیا۔ اس موقع پر آرمی چیف نے جوانوں سے خطاب کرتے ہوئے کہا کہ پاکستانی فوج دنیا کی بہترین فو ج ہے۔ دہشتگردی کے خلاف جنگ میں کامیابی نے ہمیں بہترین فوج ثابت کیا۔ ہماری فوج ہر طرح کے خطرے کا سامنا کرنے کے لئے تیار ہے۔ جوانوں کے حوصلے کافی بلند ہیں اور بلندیوں کو چھو رہے ہیں۔ فوج روایتی جنگ کے لئے پیشہ ورانہ مہارت رکھتی ہے۔ فوجیوں کا لڑائی کے لئے درکا ر فٹنس کا معیار انتہائی بلند ہے۔


http://www.urdutimes.com/news/10603.html
کوئٹہ میں فو رسز کی کارروائی، 7 افراد گرفتار
کوئٹہ: کوئٹہ میں سیکورٹی فورسز کی کارروائی ،7 مشتبہ افراد گرفتار بھاری مقدار میں اسلحہ برآمد کر لیا۔ ایف سی ترجمان کے مطابق ایف سی اور پولیس نے کوئٹہ کے علاقے نواں کلی میں سرچ آپریشن کے دوران7 مشتبہ افراد کو گرفتار کر کے ان کے قبضے سے3 عدد ایس ایم جی،1 عدد کلاشنکوف، 8 پسٹل اور ہزاروں راؤنڈ برآمد کر کے ملزمان سے مزید تفتیش کی جا رہی ہے۔


http://www.urdutimes.com/news/10598.html
پٹھان کوٹ حملہ، انکوائری کیلئے مشترکہ تحقیقاتی ٹیم کا اعلان
پنجاب حکومت نے بھارت میں پٹھان کوٹ ائیر بیس پر ہونے والے حملے کی انکوائری کے لیے مشترکہ تحقیقاتی ٹیم تشکیل دے دی ہے۔ یہ پانچ رکنی ٹیم محکمہ انسداد دہشتگردی اور انٹیلی جنس ایجنسیوں کے حکام پر مشتمل ہے۔ 19 فروری کو گجرانوالہ کے انسدادِ دہشتگردی کے تھانے میں پٹھان کوٹ میں حملے کے واقعے کی ایف آئی آر ایک کالعدم تنظیم کے نامعلوم افراد کے خلاف درج کی گئی تھی۔ جب تک تکلیف نہیں پہنچائیں گے حملے بند نہیں ہوں گے مقصد مذاکرات کو سبوتاژ کرنا تو نہیں؟ چھ حملہ آور مارنے میں چار دن کیوں لگے؟ پنجاب کے محکم داخلہ کی جانب سے جاری کیے گئے نوٹیفیکیشن کے مطابق پنجاب کے انسدادِ دہشتگردی فورس کے ایڈیشنل انسپکٹر جنرل محمد طاہر رائے اس ٹیم کے کنوینر ہوں گے۔ سول انٹیلی جنس ایجنسی آئی بی کے ڈپٹی ڈائریکٹر محمد عظیم ارشد، انٹرسروسز انٹلیجنس ایجنسی کے لیفٹیننٹ کرنل تنویر احمد، ملٹری اینٹلیجنس کے لیفٹیننٹ کرنل عرفان مرزا اور محکم انسداد دہشتگردی گجرانوالہ کے انسپکٹر شاہد تنویر کو اس کا رکن نامزد کیا گیا ہے۔ نوٹیفیکیشن کے مطابق مشترکہ تحقیقاتی ٹیم گجرانوالہ میں انیس فروری کو درج کی گئی ایف آئی آر کی تحقیقات کرے گی۔ یہ ایف آئی آر وفاقی وزارت داخلہ کے ڈپٹی سیکرٹری اعتزازالدین نے درج کروائی تھی جس میں قتل اقدامِ قتل اور دہشتگردی کی دفعات شامل کی گئیں تھیں۔ دو جنوری کو پاکستان کی سرحد سے پچیس کلومیٹر کے فاصلے پر واقع پٹھان کوٹ ائیربیس پر ہونے والے حملے میں بھارت کے سات فوجی ہلاک ہوگئے تھے جبکہ کہ چار دن تک جاری رہنے والے آپریشن کے بعد تمام حملہ آور بھی مارے گئے تھے۔ حملے کے بعد بھارت نے الزام لگایا تھا کہ پاکستان میں موجود کالعدم جیش محمد اور کے سربراہ مسعود اظہرحملے میں ملوث ہیں اور یہ مطالبہ کیا تھا کہ پاکستان ان کے خلاف کاروائی کرے۔ ایف آئی آر کے اندراج کے بعد محکم انسداد دہشتگردی اور پنجاب کے وزیر قانون رانا ثنااللہ کی جانب سے کہا گیا تھا کہ پٹھان کوٹ حملے کے مقدمے کی تحقیات کے لیے ایک مشترکہ تحقیاتی کمیٹی تشکیل دی جائے گی جس کے بعد ہی باضابطہ طور پر تفتیش کا آغاز ہوگا۔ اب مشترکہ ٹیم کی تشکیل کے بعد توقع ہے کہ پٹھان کوٹ حملے کی تحقیات کا جلد آغاز ہوجائے گا۔ پٹھان کوٹ آپریشن کے بارے میں بھارتی دفاعی تجزیہ کار میجر جنرل شیرو تھاپلیال نے کہا تھا کہ پٹھان کوٹ میں شامل تمام سیکیورٹی ایجنسیوں کی کارکردگی کا جائزہ لیا جائے تو یہ ایک لائحہ عمل تک نہ پہنچ پانے اور موثر طریقہ عمل پر متفق نہ ہونے کا نتیجہ تھا۔ ایسی کھلی اور محدود جگہ پر جہاں عام شہریوں کو کسی قسم کا خطرہ پہنچنے کا احتمال نہ ہونے کے برابر ہو، صرف پانچ یا چھ شدت پسندوں کو ہلاک کرنے میں چار دن لگ جانا قابل قبول نہیں ہے۔


http://www.urdutimes.com/news/10594.html
مسلم باغ میں طالبہ کی خودکشی، پرنسپل پر قتل کا مقدمہ
کوئٹہ: بلوچستان کے علاقے مسلم باغ میں خودکشی کرنے والی طالبہ کے قتل کا مقدمہ اس کے کالج کی پرنسپل کے خلاف درج کر لیا گیا ہے۔ یہ مقدمہ بلوچستان ہائیکورٹ کے حکم پر ثاقبہ کے بھائی کی مدعیت میں درج کیا گیا اور اس میں پرنسپل کے علاوہ متعلقہ کلرک کو بھی نامزد کیا گیا ہے۔ گرلز کالج مسلم باغ میں سیکنڈ ایئر کی طالبہ ثاقبہ کاکڑ نے دو ہفتے قبل خودکشی کی تھی اور اس کے رشتہ داروں نے الزام عائد کیا ہے کہ اس اقدام کی وجہ کالج کی پرنسپل کا رویہ تھا۔ ثا قبہ کاکڑ کے رشتہ داروں اور ساتھی طالبات نے اس مقدمے کے اندراج ، خود کشی کی محرک بننے والی وجوہات کی تحقیقات کے لیے جوڈیشل کمیشن کے قیام اور کالج کو ثاقبہ کے نام سے منسوب کرنے کے لیے گزشتہ روز ہائیکورٹ کے باہر دھرنا دیا تھا۔ بلوچستان ہائیکورٹ کے جج جسٹس شکیل احمد بلوچ پر مشتمل بینچ نے اس سلسلے میں جمعرات کو ایک درخواست کی سماعت کی اور ایس ایچ او مسلم باغ کو طالبہ کے رشتہ داروں کی درخواست پر مقدمہ درج کرنے کا حکم دیا تھا۔ ا س سے قبل ثاقبہ کے رشتہ داروں نے مقامی تھانے میں مقدمہ درج کرنے کی درخواست دی تھی لیکن پولیس نے مقدمہ درج نہیں کیا تھا۔ ثاقبہ کی بہن عاصمہ حکیم کا کہنا ہے کہ کالج میں اساتذہ کے حوالے سے جو مسائل درپیش تھے انھیں حل کرانے کے لیے ثاقبہ نے ساتھی طالبات کے ہمراہ چند ماہ قبل کوئٹہ میں پریس کلب کے باہر احتجاج کیا تھا جس کی وجہ سے کالج انتظامیہ نے ثاقبہ کو ’انتقام کا نشانہ بنایا۔ ان کا کہنا تھا کہ پہلے ثاقبہ کو کالج سے نکال دیا گیا اور بعد میں امتحان کے لیے اس کا امتحانی فارم نہیں بھیجاگیا جس کے باعث وہ دلبرداشتہ ہو کر خود کشی پر مجبور ہوئی۔ بلوچستان کے وزیر اعلیٰ نواب ثناء اللہ نے ثاقبہ کی موت کی تحقیقات کے لیے تین رکنی کمیٹی بھی قائم کی تھی اور کالج کی پرنسپل اور کلرک کو تا حکمِ ثانی معطل بھی کر دیا تھا۔


http://www.urdutimes.com/news/10574.html
فوجی چھاؤنی پر حملے میں ملوث دہشتگرد کو اڈیالہ جیل میں پھانسی
سیالکوٹ: سیالکوٹ میں فوجی چھاؤنی پر حملے اور پانچ فوجیوں کو شہید کرنے میں ملوث دہشت گرد کو اڈیالہ جیل میں تختہ دار پر لٹکا دیا گیا۔ راولپنڈی میں فوجی عدالت سے سزائے موت پانے والے مجرم سعیدخان جمعہ کی صبح اڈیالہ جیل میں پھانسی دے دی گئی مجرم سعید خان کو دو سال قبل سیالکوٹ میں فوجی چھاؤنی حملہ کیس میں سزائے موت سنائی گئی تھی۔ ہائی کورٹ اور سپریم کورٹ نے بھی سعید خان کی اپیلیں مسترد کردی تھیں۔ صدر پاکستان نے بھی مجرم سعید خان کی رحم کی اپیل مسترد کی تھی۔ سعید خان نے سیالکوٹ میں فوجی چھاؤنی میں پانچ فوجیوں کو قتل کردیا تھا۔مجرم کی لاش کو تصدیق کے بعد ورثاء4 کے حوالے کر دیا گیا۔


http://www.urdutimes.com/news/10569.html
چوہدری شیر علی کی رہائی کا فیصلہ سپریم کورٹ میں چیلنج
اسلام آباد: مسلم لیگ (ن) کے سینئر رہنما عابد شیر علی کے والد چوہدری شیر علی کی رہائی کا فیصلہ سپریم کورٹ میں چیلنج کردیا گیا ، نیب نے سپریم کورٹ میں چوہدری شیر علی کی مبینہ بدعنوانیوں کیخلاف رجوع کرتے ہوئے موقف اختیار کیا ہے کہ چوہدری شیر علی نے فیصل آباد کے میئر اور ایم این اے ہونے کے ناطے کروڑوں روپے کا قومی خزانے کو نقصان پہنچایا ۔احتساب عدالت نے انہیں دس سال سزا اور دو کروڑ روپے جرمانہ کیا تھا جس پر اس نے لاہور ہائی کورٹ سے رجوع کیا تھا اور لاہور ہائی کورٹ نے شوائد کو نظر انداز کرتے ہوئے چوہدری شیر علی کی رہائی کا حکم سنا دیا لاہور ہائی کورٹ نے یہ فیصلہ نو دسمبر دو ہزار پندرہ کو جاری کیا اتنے سارے کرپشن کے ثبوت ہونے کے باوجود ملزم کو رہا کیا جانا آئین اور قانون کی خلاف ورزی ہے عدالت ان بدعنوانی کے ثبوتوں کا جائزہ لے اور لاہور ہائی کورٹ کا فیصلہ کالعدم قرار دیتے ہوئے ٹرائل کورٹ کا فیصلہ بحال کیاجائے ۔ درخواست میں چوہدری شیر علی اور دیگر کو فریق بنایا گیا ہے ۔


http://www.urdutimes.com/news/10567.html
پرویز مشرف کی بیرون ملک علاج کیلئے سپریم کورٹ سے استدعا
اسلام آباد: سابق صدر پرویز مشرف نے بیرون ملک علاج کیلئے سپریم کورٹ سے اجازت مانگ لی ۔ سپریم کورٹ میں جمعہ کے روز اپنے وکیل فروغ نسیم کے ذریعے دائر درخواست میں وفاقی حکومت ، وزارت داخلہ کو فریق بناتے ہوئے موقف اختیار کیا ہے کہ ان کے موکل پرویز مشرف شدید بیمار ہیں اور انہیں علاج معالجے کیلئے شدید ضرورت ہے عدالت انہیں بیرون ملک علاج کیلئے جانے کی اجازت دے اور اس حوالے سے ان کا نام ای سی ایل سے بھی خارج کیاجائے درخواست میں یہ بھی کہا گیا ہے کہ ای سی ایل سے نام خارج کرنے کے حوالے سے ایک درخواست پہلے بھی سپریم کورٹ میں زیر سماعت ہے اس پر جلد از جلد فیصلہ دیا جائے تاکہ پرویز مشرف علاج کیلئے بیرون ملک جاسکے وفاقی حکومت کو عدالت ہدایات جاری کرے کہ وہ پرویز مشرف کا نام فوری طور پر ای سی ایل سے خارج کرے ۔


http://www.urdutimes.com/news/10540.html
ملتان: شادی کی تقریب کے بعد دولہا اغوا
ملتان: ملتان میں شادی کی تقریب کیبعددولہااغوا ہوگیا، جس پر پولیس نے واقعے کی تحقیقات شروع کرد ی ہے۔پولیس کیمطابق شاہ رکن عالم کا رہائشی عامر جمعرات کی رات وہاڑی سے بارات واپس لے کر آیاتھا۔ اہل خانہ کاکہناہے کہ دولہا تقریب کے بعد گھر سے موٹرسائیکل پر سامان لینے گیاتھا ۔ کافی دیر تک واپس گھر نہ آنے پر پولیس کو اطلاع دی گئی، تو پتہ چلا کہ راستے میں نامعلوم افراد نے دلہا عامر کو اغوا کرلیا ہے۔پولیس کاکہناہیکہ عامر کے موبائل فون کے ذریعے معاملے کی تحقیقات کی جارہی ہیں، مغوی دولہا کو جلد بازیاب کرالیاجائے گا۔


http://www.urdutimes.com/news/10533.html
اسلام آباد میں ڈ رون کی فروخت، 23 ما رچ پریڈ پر سوالیہ نشان
اسلام آباد: وفاقی دارالحکومت میں ڈرون جہازوں کی فروخت نے 23 مارچ پریڈ سمیت دیگر سیکورٹی اقدامات پر سوالیہ نشانا ت لگا دیئے ہیں ، وفاقی پولیس کی جانب سے ڈرون جہازوں کی فروخت روکنے کے لیے اقدامات نہ کیے جاسکے ہیں ، 4 ہزار سے 3 لاکھ روپے میں فروخت ہونے والے ڈرون جہاز میں 400گرام سے لے کر ایک کلو تک بارودی مواد بھی رکھا جا سکتا ہے ،10 ایکس سے 20 ایکس زوم کی صلاحیت رکھنے والے کیمروں میں 1.3 اور 3.2 میگا پکسل کے کیمرے بھی نصب ہو تے ہیں۔ معلومات کے مطابق اسلام آباد کے پوش سیکٹروں میں قائم مارکٹیں ایف ٹین مرکز ، سپرمارکیٹ ، آبپارہ مارکیٹ ، بارہ کہو اور جی نائن میں بچوں کے کھلونوں کے طور پر استعمال ہونے والے ڈرون جہازوں سے لے کر انتہائی مالیت کے ڈرون فروخت تاحال نہ روک سکی ہے ۔ جس کے باعث وفاقی دارالحکومت میں تےئس مارچ کو ہونے والے مسلح افواج کی پریڈ سمیت دیگر سیکورٹی انتظامات پر ممکنہ طور پر غیر موثر نظر آ رہے ہیں جس کے حوالے سے حساس اداروں نے وزارت داخلہ کو آگاہ بھی کر دیاہے ۔ وزارت داخلہ کی ہدایات پر ضلعی انتظامیہ نے وفاقی دارالحکومت میں دو ماہ کے لیے ڈرون جہاز وں کی اڑان پر پابندی عائد کر دی ہے تاہم پولیس کی جانب سے ڈرون جہاز وں کی فروخت پر پابندی عائد نہ کی جاسکی ہے ۔ واضح رہے کہ تین ہزار روپے سے پچاس ہزار روپے تک فروخت ہونے والے ڈرون جہاز اور ہیلی کاپٹرز پر کوئی پابندی نہیں ہے جبکہ اس سے زائد مالیت کے ڈرون جہاز اور ہیلی کاپٹرز کی خریداری کے لیے حساس اداروں سے سیکورٹی کلئیرنس لازمی قرار دی گئی ہے ۔ یہاں یہ بات بھی قابل ذکر ہے کہ دہشت گردی کے ممکنہ خطرات اور حملوں کے پیش نظر پریڈ گراؤنڈ ، سرکاری و غیر سرکاری عمارتوں، دفاتر اور ہسپتالوں کو حساس قرار دیاگیا ہے جس کے بعد داخلی و خارجی راستوں پر سخت سیکورٹی سمیت پولیس پٹرولنگ میں بھی اضافہ کر دیاگیاہے ۔ دوکانداروں کا کہناتھاکہ انہیں فروخت کی پابندی کے بارے میں علم نہیں ہے نہ ہی انہیں پولیس کی جانب سے آگاہ کیاگیا ہے اگر انتظامیہ کی جانب سے انہیں منع کیاگیا تو و ہ اس حساس معاملے پر ضرور حکومت کا ساتھ دیں گے ۔ ایف ٹین مرکز میں ایک دوکان کے مالک نے بتایاکہ شہری شوق کے باعث ان سے ڈرون خریدتے ہیں جس میں کیمرے ، وزن اٹھانے سمیت دو گھنٹے تک اونچی اڑان کی صلاحیت موجود ہوتی ہے ۔ ڈرون جہاز اور ہیلی کاپٹر رموٹ اور بیٹری سے بھی چل سکتے ہیں جن کی مالیت لاکھوں روپے ہے ۔ رابطہ کرنے پر ضلعی انتظامیہ کے اعلیٰ افسر نے بتایاکہ انتظامیہ نے دہشت گردی کے ممکنہ خطرہ کے پیش نظر ڈرون جہاز کی اڑان پر د و ماہ کے لیے پابندی لگا دی ہے تاہم فروخت کو روکنا پولیس کا کام ہے ۔ دوسری جانب ایس ایس پی سیکورٹی میر وعظ کا کہنا تھاکہ انہیں پریڈ سمیت دیگر سیکورٹی امور پر توجہ کے لیے اعلی ٰ افسران کی جانب سے ہدایات جاری کی گئی ہیں تاہم ڈرون جہاز اور ہیلی کاپٹرز کی فروخت کو روکنے کے لیے بھی اقدامات کیے جائیں گے ۔


http://www.urdutimes.com/news/10531.html
آصف زرداری کی جانب سے دئیے گئے بیان کا معمہ حل
اسلام آباد: سابق صدر آصف علی زرداری کی جانب سے دو روز قبل دئیے گئے بیان کا معمہ حل ہو گیا، سابق صدر کا آرمی چیف سے متعلق بیان سابق وزیر داخلہ سینیٹر رحمان ملک نے امریکہ میں موجود آصف علی زرداری سے مشاورت کے بعد تحریر کیا تھا اور یہ بیان آصف علی زرداری کے قریبی دوست کے ذریعے میڈیا میں جاری کرایا گیا۔ نجی ٹی وی نے ذرائع کے حوالے سے کہا ہے کہ آصف علی زرداری اور فوج کے تعلقات خراب ہیں جنہیں بہتر کرنے کا ٹاسک رحمان ملک کے پاس ہے اور یہ بیان بھی تعلقات بہتر کرنے کے لیے جاری کیا گیا تھا۔ اس بیان سے متعلق دبئی میں موجود بلاول بھٹو زرداری کو بھی اعتماد میں لیا گیا جبکہ اعتزاز احسن، فرحت اللہ بابر، خورشید شاہ اور شیری رحمان کو اس بیان سے لا علم رکھا گیا۔


http://www.urdutimes.com/news/10528.html
ڈاکٹر عاصم کے خلاف بدعنوانی کا ریفرنس دائر
کراچی:قومی احتساب بیورو (نیب) نے کراچی کی احتساب عدالت میں سابق مشیر پیٹرولیم اور پاکستان پیپلز پارٹی کے رہنما ڈاکٹر عاصم کے خلاف بدعنوانی کا ریفرنس دائر کر دیا ہے۔ ریفرنس ڈاکٹر عاصم سمیت 8 ملزموں کیخلاف دائر کیاگیا، ڈاکٹر عاصم کے خلاف 3 ہزار 74 شواہد ریفرنس میں شامل، ریفرنس 40 صفحات پر مشتمل ہے۔ چیئرمین نیب قمر زمان چوہدری کی منظوری کے بعد دائر کیے گئے ریفرنس میں ڈاکٹر عاصم حسین پر الزام لگایا گیا ہے کہ انہوں نے حکومت کی پالیسی کے برعکس گیس کی لوڈشیڈنگ کے نام پر کھاد کے کارخانوں کو گیس کی فراہمی کم کی، گیس کم ملنے کی وجہ سے کھاد کی پیداوا ر متاثر ہوئی اور حکومت کو کھاد کی درآمد اور فراہمی پر ساڑھے چار کھرب روپے زرِ تلافی کی مد میں دینا پڑے۔ سابق مشیر پیٹرولیم پر ریفرنس میں غیر قانونی طور پر کمیشن لینے، منی لانڈرنگ، ڈاکٹر ضیاالدین ٹرسٹ کا ناجائز استعمال اور سرکاری زمینوں پر قبضے کے الزامات بھی لگائے گئے ہیں۔ ڈاکٹر عاصم کے خلاف نیب کے ریفرنس میں ضیاالدین ہسپتال کے گروپ فنانس مینیجر عبدالحمید، کے ڈی اے کے دو سابق ڈائریکٹرز اطہر حسین اور مسعود حیدر، کراچی ڈاکس لیبر بورڈ کے چیف ایگزیکٹو صفدر حسین، سابق سیکریٹری پیٹرولیم اور سابق چیف سیکر یٹری سندھ محمد اعجاز چوہدری شریک جرم ظاہر کیا گیا ہے۔ و اضح رہے کہ سابق صدر آصف علی زرداری کے قریبی دوست ڈاکٹر عاصم کو رینجرز نے گزشتہ سال 26 اگست کو گرفتار کیا تھا اور 90 دن کا ریمانڈ مکمل ہونے پر 25 نومبر کو پولیس کے حوالے کر دیا تھا۔ پولیس کی تفتیش مکمل ہونے کے بعد نیب نے ڈاکٹر عاصم کو اپنی تحویل میں لے کر احتساب عدالت سے کئی بار ان کا ریمانڈ لیا۔ ڈاکٹر عاصم حسین پر منی لانڈرنگ اور پیٹرولیم کے وفاقی وزیر کی حیثیت سے قدرتی گیس کوٹے کی غیر منصفانہ تقسیم کا الزام ہے، جس کی وجہ سے ادارے کو شدید مالی نقصان برداشت کرنا پڑا۔ اس کے علاوہ ان پر دہشت گردوں کی مالی معاونت اور انہیں اپنے ہسپتال میں طبی امداد دینے کا بھی الزام ہے۔


http://www.urdutimes.com/news/10526.html
شہلا رضا اور خوا جہ اظہا رالحسن کے درمیان نوک جھونک
کرا چی: سندھ اسمبلی کے اجلاس میں جمعرات کے روز سینئر صو بائی وزیر نثا ر احمد کھوڑو اور ڈپٹی اسپیکر شہلا رضاکی قا ئد حزب اختلا ف خوا جہ اظہا رالحسن اور محمد حسین کے درمیان جھڑپیں اور نوک جھونک جا ری رہی جس کی وجہ سے ایوا ن میں شور شرابا ہو گیا ایوان میں گو شہلا گو کے نعرے بلند ہو ئے ڈپٹی اسپیکر نے اجلاس جمعہ کے روز آج تین بجے تک ملتوی کردیا اجلاس میں قا ئد حزب اختلاف خوا جہ اظہا الحسن کے نقطہ اعتراض پر کہا کہ سندھ ہا ؤ س اسلام آباد میں کرپشن عروج پر ہے جس پر ایک شخص قا بض ہے اس معاملہ کو اٹھا نے کیلئے سندھ اسمبلی میں سوالات جمع کرا ئے مگر حکومت سندھ نے کو ئی جواب نہیں د یا اور سوالات کو ایجنڈا میں شامل ہی نہیں کیا سینئر وز یر نثا ر احمد کھوڑو نے کہا کہ حکومت پر بے جا تنقید نہ کی جائے حکومت نے اچھے کام بھی تو کیے ہیں ان کی بھی تو تعریف ہو نی چاہئے اس موقع پر اپوزیشن لیڈر خواجہ اظہاالحسن اور سینئر وزیر نثار احمد کھوڑو میں نو ک جھونک ہو گئی ایوان میں گو کرپشن گو کے نعرے گو نجتے رہے اس موقع پر محمد حسین نے بھی شکا یت کی کہ انہیں تحا ریک کو ایوان کے ایجنڈا پر نہیں لایا جاتا ڈپٹی اسپیکر شہلا ر ضا نے خوا جہ اظہار الحسن سے کہاکہ وہ ان سے چھوٹے ہیں لہذ ا وہ بات مان جائیں اور شورشرابہ نہ کر یں خواجہ اظہار الحسن نے کہاکہ ان کو ایوان چلا نا نہیں آتا شہلارضا نے کہاکہ وہ ان کو پڑھا دیں خوا جہ اظہار الحسن نے جواب دیاکہ ہم دشمن کے بچوں کو پڑھا دیں ان کو بھی پڑھا دیں گے شورشرابہ میں ڈپٹی اسپیکر نے اجلاس جمعہ 3 بجے سپہر تک ملتوی کر دیا۔


http://www.urdutimes.com/news/10525.html
لاہور، جعلی کرنسی چھاپنے میں ملوث گروہ کے سات افراد گرفتار
لاہور: ایس ایس پی سی آئی اے محمد عمر ورک نے کہا ہے کہ سی آئی اے پولیس نے ملکی اور غیر ملکی جعلی کرنسی چھاپنے اور فروخت کے کاروبار میں ملوث انٹرنیشنل گروہ کے 7ملزمان کو گرفتار کر کے ان سے بھاری مالیت کی ملکی اور غیر ملکی کرنسی اور جعلی کرنسی چھاپنے کی مشینیں، کاغذ اور دیگر آلات برآمد کر لیے ہیں۔ یہ بات انہوں نے آج سی آئی اے کوتوالی میں ایک پریس کانفرنس کے دوران بتائی۔ اُنہوں نے مزید بتایا کہ سی سی پی او لاہور کیپٹن (ر) محمد امین وینس نے جعلی کرنسی کے حوالے سے ملنے والی شکایات خاص کر پاکستان کے علاوہ دیگر ممالک جن میں متحدہ عرب امارات اور انڈیا سمیت دیگر ممالک کی جعلی کرنسی چھاپنے کی شکایات موصول ہو رہی تھیں جن سے پاکستان کی بدنامی بھی ہو رہی تھی میں ملوث گروہ کی گرفتاری کے لیے خصوصی ٹاسک سونپا تھا اور اس مقصد کے لیے سی آئی اے کی متعدد پولیس ٹیمیں دن رات کوشاں تھیں۔ سی آئی اے سٹی کی پولیس ٹیم کو معتبر ذرائع سے معلومات حاصل ہوئیں کہ ملکی اور غیر ملکی کرنسی کی فروخٰت میں ملوث کچھ لوگ ڈیوٹی فری شاپ اور داتا دربار کے قریب شریف شہریوں کو دھوکے سے جعلی کرنسی فروخت کر رہے ہیں جس پر پولیس ٹیم نے ریڈ کر کے ملزم عمر سہیل، شہزاد خان اور علی رضا کو داتا دربار کے قریب سے ریڈ کر کے گرفتار کر لیا۔ جنہوں نے دوران تفتیش انکشاف کیا کہ وہ یہ جعلی کرنسی مغل پارک بند روڈ میں ایک گھر میں چھاپتے ہیں جس پر مذکورہ گھر پر ریڈ کیا گیا تو وہاں سے چار ملزموں، محمد انور، محمد ضیغم، شیر باز خان اور رشید کو گرفتار کر کے یہاں سے متحدہ عرب امارات، انڈیا اور پاکستان سمیت مختلف ملکوں کی جعلی کرنسی بھاری مقدار میں برآمد کرنے کے علاوہ نوٹ چھاپنے والی مشینیں، کاغذ اور ڈائیاں برآمد کیں ہیں۔ محمد عمر ورک نے بتایا کہ یہ امر قابل ذکر ہے کہ گروہ کا سرغنہ ضیغم اس سے قبل بھی جعلی کرنسی چھاپ کر مختلف شہروں میں فروخت کرتے ہوئے ایف آئی اے کے ہاتھوں گرفتار ہو کر جیل جا چکا ہے جو ایف آئی اے کا اشتہاری بھی ہے۔پولیس نے ملزموں سے نوٹ چھاپنے کی مشینیں، نوٹ بنانے والے سفید پیپرز کے درجنوں بنڈلز، 75 ڈائی پلیٹیں، دو عدد ڈائیاں، نوٹوں کی چھپائی میں استعمال ہونیوالی مختلف رنگوں کی سیاہی اور کٹنگ مشینیں برآمد کر لی ہیں۔ صحافیوں کے سوالوں کا جواب دیتے ہوئے محمد عمر ورک نے کہا کہ ابتدائی تفتیش کے دوران جو معلومات حاصل ہوئی ہیں ان کے مطابق گروہ کے ملزمان متحدہ عرب امارات میں اے ٹی ایم مشینوں پر جعلی کرنسی جمع کروانے اور کسی دوسری مشین سے اے ٹی ایم کارڈ کے ذریعے اصل کرنسی نکلوا لیتے تھے۔ ایک اور سوال کا جواب دیتے ہوئے انہوں نے بتایا کہ ملزمان بیرون ملک مقیم اپنے ساتھیوں کو مختلف ذرائع سے یہ جعلی کرنسی بھجواتے جن کی گرفتاری کے لیے پولیس آخری حد تک جائے گی۔ کالعدم تنظیموں کے لیے جعلی کرنسی فراہم کرنے کے سوال کا جواب دیتے ایس ایس پی سی آئی اے نے کہا کہ یہ بات ابھی قبل از وقت ہے کہ اس انٹر نیشنل گروہ کے دیگر ملزموں کی گرفتاری کے بعد ہی حتمی طور پر کچھ کہا جا سکے گا لیکن ایک بات تو طے ہے کہ یہ جعلی کرنسی کسی نیک مقصد کے لیے نہیں بلکہ جرائم کے لیے ہی استعمال ہوتی ہے۔ غیر ملکی کرنسی چھاپنے اور فروخت کرنے والے انٹرنیشنل گروہ کے بیرون ملک ریکٹ کی گرفتاری بارے سوال کا جواب دیتے ہوئے عمر ورک نے کہا کہ یہ گروہ پاکستان کی بدنامی کا باعث تھا جس کے ہر ممبر کی گرفتاری کے لیے ہر ممکن کوشش کی جائے گی۔


http://www.urdutimes.com/news/10523.html
ہارنے پر تو بیوی بھی بدل جاتی ہے، عمران خان
پشاور: پاکستان تحریک انصاف (پی ٹی آئی) کے چیئرمین عمران خان نے پشاور یونیورسٹی میں طلبہ کو لیکچر دیتے ہوئے 'برے وقت' سے نمٹنے کے گر بتا ڈالے۔پی ٹی آئی چیئرمین جب یونیورسٹی پہنچے تو ساؤنڈ سسٹم خراب ہونے کے باعث انھوں نے خود ہی ترانہ پڑھا، اس موقع پر شرکا بھی ان کے ہمراہ ترانہ پڑھتے رہے۔ پشاور یو نیورسٹی کے کانووکیشن ہال میں خطاب کے دوران عمران خان نے اپنی پارٹی کے ابتدائی دنوں کو یاد کرتے ہوئے کہا کہ انسان پر اچھا، برا وقت آتا رہتا ہے، ان پر بھی برا وقت آیا، لیکن اس سے نکلنے کے کچھ طریقے ہوتے ہیں۔ طلبہ کو لیکچر کے دوران عمران خان نے مشورہ دیا کہ برے وقت میں کبھی بھی اگلے دن کا اخبار نہ پڑھو، کیوں کہ اخبار میں بھی آپ کو برا بھلا ہی کہا جائے گا اور اس کی سب سے بڑی وجہ حسد ہے کیونکہ جب کوئی اچھا کام کرتا ہے تو لوگ اس سے حسد محسوس کرتے ہیں۔ پی ٹی آئی چیئرمین، جن کی دونوں شادیاں میڈیا میں خبروں کی زینت بنی رہی ہیں، یونیورسٹی طلبہ کو لیکچر کے دوران بھی شادی کا تذکرہ کرنا نہ بھولے۔ سیاسی ناکامیوں کا ذکر کرتے ہوئے عمران خان کا کہنا تھا کہ 'جب آپ الیکشن میں ہار جاؤ تو شادیوں میں نہ جاؤ، بلکہ بیوی بچوں کو لے کر کہیں باہر گھومنے چلے جاؤ'، ساتھ ہی انھوں نے 'رشتے داروں' کو بھی موضوع گفتگو بنایا اور کہا 'پتہ نہیں ان (رشتے داروں) کو زخموں پر نمک چھڑکنے میں کیا مزہ آتا ہے۔ ازدواجی زندگی میں 2 بار ناکام ہونے والے عمران خان کا کہنا تھا کہ 'جب آپ ہارے ہوئے ہوں تو بیوی بھی بدل جاتی ہے۔ واضح رہے کہ عمران خان نے پہلی شادی جیمز گولڈسمتھ کی بیٹی جمائما گولڈسمتھ سے کی تھی، تاہم 90 کی دہائی کے وسط میں اپنے سیاسی کیریئر کا آغاز کرنے والے عمران خان کو اپنی پہلی شادی کی وجہ سے مذہبی اور اعتدال پسند لوگوں کی جانب سے تنقید کا بھی نشانہ بنایا گیا تھا۔ عمران خان کی پہلی شادی نو سال برقرار رہنے کے بعد سال 2004 میں ٹوٹ گئی تھی۔پی ٹی آئی چیئرمین نے دوسری شادی ریحام خان سے 5 جنوری 2015 کو کی ، تاہم ان کی یہ شادی بھی ناکام ہوئی اور دونوں میں 10 ماہ بعد گذشتہ برس 30 اکتوبر کو طلاق ہوگئی، میڈیا رپورٹس میں دعویٰ کیا گیا کہ عمران کی دوسری شادی کی ناکامی میں کچھ ہاتھ ان کے رشتے داروں کا بھی تھا۔ پشاور یونیورسٹی میں طلبہ کو انسانیت کا درس دیتے ہوئے تحریک انصاف کے چیئرمین عمران خان نے کہا کہ دنیا میں بے شمار لوگ آئے اور چلے گئے، دولت کے انبار بھی لگائے گئے لیکن زندہ وہی لوگ رہتے ہیں جو انسانوں کے بارے میں سوچتے ہیں اور ان کے لیے کچھ کرتے ہیں۔ پی ٹی آئی چیئرمین کا کہنا تھا کہ جو حکمران اپنے عوام پر پیسہ خرچ نہیں کرتا وہ ترقی نہیں کر سکتا، ملک کا مسلہ تب حل ہو گا جب ملک میں انصاف قائم ہو گا، انھوں نے دعویٰ کیا کہ خیبر پختونخوا میں سب سے زیادہ پیسہ تعلیم پر خرچ کیا جارہا ہے۔ وزیراعظم نواز شریف پر تنقید کرتے ہوئے کپتان کا کہنا تھا کہ اب تو سکول کے بچے بھی 'گو نواز گو' کے نعرے لگانے لگے ہیں۔ آخر میں عمران خان نے کہا ہے کہ پاکستان تحریک انصاف کو کوئی ختم نہیں کرسکتا، جس دن پارٹی اپنے نظریئے سے ہٹی خود ختم ہوجائے گی۔


http://www.urdutimes.com/news/10521.html
پاکستان میں 2کروڑ 40 لاکھ بچے تعلیم سے محروم
اسلام آباد: پاکستان میں 2 کروڑ 40 لاکھ بچے تعلیم سے محروم ہیں جن میں 5 سے 16 سال کی عمر تک بچے شامل ہیں، سکول نہ جانے والے بچوں میں بڑی تعداد لڑکیوں کی ہے بچوں کی تعلیم کے حوالے سے کام کرنے والی غیر سرکاری تنظیم نے منعقدہ تقریب میں اعداد و شمار جاری کر دئیے ہیں ۔ رپورٹ کے مطابق اس وقت ملک میں سکولوں سے باہر بچوں کی تعداد 2 کروڑ 50 لاکھ سے کم ہوکر 2 کروڑ 40 لاکھ ہوگئی ہے اور یہ پہلا موقع ہے کہ جب پاکستان ایجوکیشن سٹیٹسٹکس رپورٹ (23واں ایڈیشن) نے پاکستان میں اسکولوں سے باہر بچوں کے بارے میں دئیے جانے والے تخمینوں کو تسلیم کیا ہے رپورٹ کے مطابق پاکستان ایجوکیشن سٹیٹسٹکس رپورٹ میں شامل اسکولوں سے باہر بچوں کے اعدا د و شمار شامل کرکے پاکستان کی تعلیمی حالتِ زار کو سامنے لایا گیا ہے اس کے علاوہ یہ رپورٹ تعلیمی منصوبہ بندی میں ا عد ا و شمار کی اہمیت کو اجاگر بھی کرتی ہے۔ رپورٹ کے مطابق پاکستان میں 5 سے 16 سال کی عمر کے بچوں میں سے 47 فیصد یا .02 24 ملین بچے اسکولوں سے باہر ہیں۔ جبکہ 78 فیصد یا 18.6 ملین بچے ایسے ہیں جو کبھی بھی کسی اسکول میں داخل نہیں ہوئے رپورٹ کے مطابق لڑکوں کے مقابلے میں اسکولوں سے باہر لڑکیوں کی تعداد زیادہ ہے اسکولوں سے باہر 24 ملین بچوں میں سے 12.8 ملین لڑکیاں جبکہ11.2 ملین لڑکے ہیں اس موقع پر تقریب سے خطاب کرتے ہوئے الف اعلان کے کمپیئن ڈائریکٹر مشرف زیدی نے کہاکہ یہ وقت پاکستان کے بچوں کے لئے بہت اہمیت کا حامل ہے اب جبکہ حکومت بچوں کے اسکولوں میں داخلے پر اپنی توجہ مر کوز کئے ہوئے ہے، ضرورت اس امر کی ہے کہ سرکاری اسکولوں میں معیارِ تعلیم اور سیکھنے کے معیار کے اعداد و شمار کو جمع کرنے اور شائع کرنے جیسے اہم معاملے پر بھی توجہ دی جائے ‘‘۔


http://www.urdutimes.com/news/10515.html
سندھ فیسٹیول میں 86کروڑ سے زائد کی کرپشن کا انکشاف
کراچی: آڈیٹر جنرل کی رپورٹ میں سندھ فیسٹول کے انعقاد میں کروڑوں کی کرپشن کا انکشاف کیا گیا ہے۔ محکمہ سیاحت، ثقافت اور آثار قدیمہ میں سندھ فیسٹول کے نام پر 86 کروڑ سے زائد کی مالی بے ضابطگیوں کا انکشاف ہو ا ہے۔ میڈیا رپورٹس کے مطابق آڈیٹر جنرل آف پاکستان کی جانب سے جاری کردہ آڈٹ رپورٹ 15 ۔ 2014 میں سندھ فیسٹول کے انعقاد میں 86 کروڑ روپے کی مالی بے ضابطگیوں کا انکشاف ہو ا ہے۔ آڈٹ رپورٹ کے مطابق 2014 میں ہونے والے سندھ فیسٹول میں بلا اجازت بے دریغ پیسہ خرچ کیا گیا۔ محکمہ سیاحت، ثقافت اور آثار قدیمہ نے بلا اجازت او ر ٹینڈر جاری کئے بغیر سندھ فیسٹول کے نام پر 86 کروڑ سے زائد کی رقم خرچ کر ڈالی۔ سند ھ فیسٹول میں 42 کروڑ 50 لاکھ کی رقم ایسی بھی ہے جو بغیر اجازت استعمال کی گئی۔ آڈٹیٹر جنرل کی نشاندہی کے بعد وزیر اعلی سندھ نے 42 کروڑ 50 لاکھ کی بغیر ٹینڈر منظوری دی، بیالیس کروڑ کی رقم من پسند کنٹریکٹر کو جاری کی گئی۔ رقم کی منظوری کے لئے مشیر ثقافت شرمیلا فاروقی نے اپنا اثر و رسوخ بھی استعمال کیا۔ محکمہ آثار قدیمہ نے 13 کروڑ 40 لاکھ روپے آڈٹ کی اجازت کے بغیر سندھ فیسٹول پر خرچ کئے۔ محکمہ ثقافت نے 8 کروڑ 50 لاکھ کے بغیر تصدیق شدہ بلوں کو منظور کرایا۔ سندھ فیسٹول پر خرچ کئے جانے والے 17 کروڑ 57 لاکھ روپے کا کوئی ریکارڈ پیش نہیں کیا جا سکا۔ سترہ کروڑ روپے کی رقم کہاں گئی، محکمہ کے پاس جواب نہیں ہے۔ یاد رہے کہ سندھ حکومت نے پیپلز پارٹی کی اعلی قیادت کی ہدایت پر 15 روز ہ سندھ فیسٹول کا انعقاد کیا تھا جس میں موہنجوداڑو سمیت مختلف مقامات پر تقاریب منعقد کی گئی تھیں۔


http://www.urdutimes.com/news/10513.html
کراچی میں غیر ملکی ڈکیت گروپ کے سرگرم ہونیکا انکشاف
کراچی: کراچی میں غیر ملکی دہشتگردوں کے بعد غیر ملکی ڈکیت گروپ بھی سرگرم ہوگیا۔ افغان اور ایرانی ڈکیتوں کی تلاش شروع کر دی گئی ہے۔ شہر قائد میں غیر ملکی ڈکیت گروپ کے کارندے سرگرم ہو گئے ہیں۔ پولیس ذرائع کے مطابق غیر ملکی ڈکیت گروہوں میں ایرانی اور افغانی باشندے شامل ہیں۔ ایرانی گروپ کی سربراہی علی ایرانی جبکہ افغانی گروپ کی سربراہی وحید عرف بش کرتا ہے۔ ذرائع کے مطابق ایرانی گروپ میں بارہ جبکہ افغانی گروپ میں بیس ڈکیت کام کرتے ہیں۔ ایرانی گروپ ایئرپورٹ سے آنیوالے والے مسافروں پر ہاتھ صاف کرتا ہے جبکہ افغانی گروپ گھروں میں ڈکیتی کی وارداتوں میں ملوث ہے۔


http://www.urdutimes.com/news/10510.html
وفاق اور خیبرپختونخوا حکومت کے درمیان دیرینہ مسائل حل
اسلام آباد: وفاق اور خیبرپختونخوا حکومت کے درمیان دیرینہ حل طلب مسائل خوش اسلوبی سے حل ہو گئے ہیں وفاقی حکومت بجلی کے خالص منافع کی مد میں 4 سال میں صوبائی حکومت کو 70 ارب روپے کے واجبات ادا کرے گی جبکہ صوبائی حکومت کا بجلی کا سالانہ منافع بھی 6 سے بڑھا کر 18 ارب تک بڑھا دیا گیا ہے ۔ میڈیا رپورٹس کے مطابق وفاق اور خیبر پختونخوا کے درمیان اسلام آباد میں اعلیٰ سطح کے مذاکرات ہوئے ہیں جس میں تمام حل طلب مسائل خوش اسلوبی سے طے پا گئے ہیں اور دونوں حکومتوں کے درمیان معاہدہ طے پا گیا ہے وفاقی حکومت کی جانب سے اسحاق ڈار اور خیبر پختونخوا کی جانب سے وزیراعلیٰ پرویزخٹک نے مفاہمت کی یاداشت پر دستخط کیے ، مذاکراتی عمل میں خیبر پختونخوا کے وزیراعلی کی قیادت میں وفد، وفاقی وزیر خزانہ اسحق ڈار ، وزیردفاع خواجہ آصف اور دیگر اعلیٰ حکام موجود تھے ، مذاکراتی عمل میں خیبرپختونخوا حکومت نے بجلی کے خالص منافع کی ادائیگی کا معاملہ اٹھایا اور بجلی کے خالص منافع کی مد میں 144 ارب واجبات کا مطالبہ کی تاہم وفاقی حکومت نے صرف 70 ا رب روپے جاری کرنے پر رضا مندی ظاہر کی جبکہ وفاق کی جانب سے خیبرپختونخوا کو بجلی کا سالانہ خالص منافع 6 سے بڑھا کر 18 ارب کر دیا گیا، د ونوں حکومتوں کے درمیان چشمہ رائٹ بینک کینال بنانے پر اتفاق ہوا ہے جس کے لیے وفاقی حکومت 65 ارب اور خیبرپختونخوا حکومت 35 ارب روپے خیبرپختونخوا حکومت دے گی ، مذاکر ت کے دوران خیبرپختونخوا حکومت نے گیس پاور پلانٹ لگانے کا معاملہ بھی اٹھایا مگر اس معاملے پر کوئی حتمی فیصلہ نہ ہو سکا ۔ مفاہمتی یاداشت کے بعد میڈیا سے گفتگو کرتے ہوئے وزیر خزانہ اسحاق ڈار نے کہا کہ وفاق اور خیبر پختونخوا کے درمیان مذاکرات کے کئی دور ہو چکے ہیں یہ دور معامالات کو حتمی شکل دینے کے لیے تھا ، وفاق اور صوبے کے درمیان تصفیہ طلب مسائل کو حل کرنے پر اتفاق ہو گیا ہے ، خیبر پختونخوا کے مسائل کے حل کے متعلقہ سیکرٹریز کو ہدایت جاری کر دی گئی ہے ، انہوں نے کہا کہ بجلی کی پیداوار کے لیے صوبائی حکومت خود گیس فراہم کرنا چاہتی جس کا مخصوص حق دے دیا گیا ہے اور وفاق بجلی کے خالص منافع کی مد میں چار سالوں میں 70 ارب جاری کرے گا ۔ اس موقع پر وزیراعلیٰ خیبر پختونخوا پروزیر خٹک نے صوبے کے مسائل حل کرنے پر وزیر خزانہ اسحاق ڈار اور وزیردفاع خواجہ آصف کا شکریہ ادا کیا ہے ، انہوں نے کہا کہ مسائل کا خوش اسلوبی سے حل خوش آئندہے۔


http://www.urdutimes.com/news/10507.html
کراچی کی جیلوں پر دہشتگردوں کے حملوں کا خدشہ
کراچی: آئی جی جیل خانہ جات سندھ نے شہرقائد کی دونوں جیلوں پر دہشت گردوں کے حملوں کے خدشے کے پیش نظر متعلقہ حکام کو سیکیورٹی مزید سخت کرنے کی ہدایات کر دی ہے۔ آئی جی سندھ نصرت حسین منگن کی جانب سے کراچی کی سینٹرل اور ملیر جیل کے ڈپٹی سپرنٹنڈنٹس شاکر حسین شاہ اور مرید عباس شیخ کو تحریری طور پر ہدایات جاری کی گئی ہیں ، جس میں کہا ہے کہ القاعدہ کی برصغیر شاخ اور کالعدم تحریک طالبان پاکستان کے گرفتار دہشت گردوں نے تفتیش کے دوران انکشاف کیا ہے کہ کراچی کی دونوں جیلوں پر حملے کی منصوبہ بندی کی جا رہی ہے۔ سیکیورٹی کے معاملے میں کسی بھی قسم کی غفلت خطرناک ثابت ہو سکتی ہے ، اس لئے متعلقہ حکام جیلوں کی سیکیورٹی کو مزید سخت کریں۔ واضح رہے کہ 2014 میں بھی دہشت گردوں نے کراچی سینٹرل جیل پر حملے اور سرنگ کھود کر اپنے ساتھیوں کو چھڑانے کی سازش کو ناکام بنایا گیا تھا۔


http://www.urdutimes.com/news/10485.html
اشتعال انگیز تقاریر، مولانا عبدالعزیز کی ضمانت میں سات مارچ تک توسیع
اسلام آباد: اسلام آباد کی ضلعی عدالت نے لاؤڈ سپیکر ایکٹ کی خلاف ورزی اور اشتعال انگیز تقاریر کے مقدمے میں مولانا عبدالعزیز کی ضمانت میں سات مارچ تک توسیع کردی ۔ جمعرات کے روز ایڈیشنل ڈسٹرکٹ اینڈ سیشن جج راجہ آصف محمود نے مولانا عبدالعزیز کے مقدمے کی سماعت کی اس موقع پر مولانا عبدالعزیز عدالت کے روبرو پیش ہوئے۔ سماعت کے دوران مدعی مقدمہ جبران ناصر کے وکیل مسرور شاہ نے عدالت سے استدعا کی کہ انہیں اپنے موکل کی طرف سے کل ہی وکیل مقرر کیا گیا ہے لہذا مقدمے کی تیاری کیلئے انہیں مہلت دی جائے اس پر مولانا عبدالعزیز کے وکیل طارق اسد نے اعتراض اٹھایا کہ مولانا عبدالعزیز کو سکیورٹی خدشات ہیں جس کی وجہ سے ان کو بار بار عدالت پیش نہیں کیا جاسکتا لہذا ضمانت پر فیصلہ آج ہی کیاجائے اس پر جج راجہ آصف محمود نے مسرور شاہ ایڈووکیٹ کو کہا کہ آپ اسی طرح تاریخوں میں تاریخیں لیتے رہے تو عدالت مولانا کو حاضری سے استثنیٰ دے دیگی عدالت نے وکلاء کے دلائل سننے کے بعد مولانا عبدالعزیز کی ضمانت میں سات مارچ تک توسیع کردی اور حکم دیا کہ سات مارچ کو مکمل تیاری کے ساتھ وکلاء عدالت حاضر ہوں۔


http://www.urdutimes.com/news/10482.html
تھرپارکرمیں غذائیت کی کمی سے مزید 2 بچے ہلاک
تھرپارکر: غذائیت کی کمی اور دیگر امراض کے باعث تھر پا رکر میں مزید 2 بچے دم توڑ گئے جس کے بعد گزشتہ 56 روز میں غذائی قلت سے انتقال کرنے والے بچوں کی مجموعی تعداد 175ہو گئی ہے۔تفصیلات کے مطابقجمعرات کے روز مٹھی کے سول اسپتال میں مزید 2 نومولود غذائی قلت کی وجہ سے ہلاک ہوگئے جس کے بعدگزشتہ 56روز میں مجموعی طور 175 بچے انتقال کر چکے ہیں۔ ڈیپلو،اسلام کوٹ،چھاچھرو اور نگرپارکر کے مختلف سرکاری اسپتالوں میں بھی غذائیت کی کمی کے باعث مختلف امراض میں مبتلا بچوں کا علاج جاری ہے۔


http://www.urdutimes.com/news/10465.html
گوجرانوالہ میں بچی سے زیادتی کے مجرم کو سزائے موت
گوجرانوالہ: گوجرانوالہ میں سزائے موت کے مجرم کو پھانسی دیدی گئی۔جیل حکام کیمطابق سینٹرل جیل گوجرانوالہ میں موجود مجرم کو صبح سویرے تختہ دار پر لٹکادیاگیا۔مجرم ارشد عرف شادو نے1998 میں پنڈی بھٹیا ں کی رہائشی بچی کو اغوا کے بعد زیادتی کا نشانہ بنایاتھا۔تفصیلات کے مطابق سینٹرل جیل گوجرانوالہ میں حدود کے مجرم ارشد نے 1998کو لڑکی کے ساتھ زیادتی کی تھی۔ 2000میں جرم ثابت ہونے پر انسداد دہشت گردی کی کورٹ نمبر ایک کے جج خواجہ جاوید احمد نے مجرم کو سزائے موت کا حکم سنایا تھا۔اعلیٰ عدالتوں نے مجرم کی سزائے موت کو بحال رکھا تھا۔ انسداد دہشت گردی عدالت کی جانب سے ملزم کے 25فروری کو بلیک وارنٹ جاری کئے گئے تھے۔ پھانسی کے عمل کی نگرانی کے وقت مجسٹریٹ ملک سلیم سپرنٹنڈنٹ جیل اور دیگر افسران بھی موجود تھے۔ مجرم کی موت کی تصدیق کے بعد نعش ورثاکے حوالے کر دی گئی۔


http://www.urdutimes.com/news/10455.html
کوہاٹ سے دو افراد کے ڈھانچے برآمد
کوہاٹ: کوہاٹ سے دو افراد کے ڈھانچے ملے ہیں جن میں سے ایک ڈھانچہ خاتون کا اور دوسرا مرد کا ہے۔ پولیس کے مطابق دونوں ڈھانچے تانڈہ ڈیم کے علاقے سے ملے جنہیں ڈسٹرکٹ ہیڈ کوارٹر اسپتال پہنچادیا گیا۔ دونوں ڈھانچوں میں ایک ڈھانچہ حساس ادارے کے اہلکار کا جبکہ ایک ڈھانچہ خاتون کا ہے، جسے اس کے ورثاء نے شناخت کیا ہے۔ پولیس کا کہنا ہے کہ واقعے کی مزید تحقیقات کی جا رہی ہیں۔


http://www.urdutimes.com/news/10452.html
پا ک بھا رت دوستی بس کے بعد سمجھوتا ایکسپریس بھی بحال
لاہور: سمجھوتاایکسپریس ایک ہفتے کے تعطل کے بعدلاہور ریلوے اسٹیشن سے بھارت کیلئے روانہ ہو گئی،ٹرین کی روانگی سے پا کستان اور بھارت کے درمیان سڑک اور ٹرین کا رابطہ مکمل بحال ہو گیا۔سمجھوتاایکسپریسجمعرا ت کی صبح اپنے معمول کیوقت کیمطابق صبح 8 بجے لاہورریلوے اسٹیشن سے واہگہ کیلئے روانہ ہوئی تو پاکستان میں رْکے ہوئے بھارتی مسافروں کی جان میں جان آئی۔واہگہ ریلوے اسٹیشن پرمسافروں کی امیگریشن اور جانچ پڑتال کے بعد یہ ٹرین بھارت کیلئے روانہکی گئی،سمجھوتہ ایکسپریس ریلوے سٹیشن لاہور سے 3 روز معطل رہنے کے بعد 107 بھارتی اور پاکستانی مسافروں کو لے کر واہگہ بارڈر کے راستے اٹاری روانہ ہوگئی۔ سمجھوتہ ایکسپریس معطل ہونے کے باعث مسافروں کو شدید پریشانی کا سامنا رہا۔ سٹیشن پر موجود مسافروں کا کہنا تھا کہ وہ بے حد خوش ہیں کہ اس مسئلے کو جلدی حل کرلیا گیا۔ بھارتی شہر ہریانہ میں جاری احتجاج کی وجہ سے سمجھوتہ ایکسپریس بھارتی حکومت کی درخواست پر معطل کی گئی جو صورتحال بہتر ہونے پر بحال کر دی گئی۔ ۔سمجھوتاایکسپریس ہفتے میں2بارپیراور جمعرات کو بھارت کیلئے روانہ ہوتی ہے،ہنگاموں کیباعث گزشتہ پیرکو ٹرین بھارت نہیں جا سکی تھی۔


http://www.urdutimes.com/news/10448.html
اکاونٹنٹ جنرل سندھ کے آفس پر نیب کا چھاپہ
کراچی:نیب نے اکاونٹنٹ جنرل سندھ کے دفتر پر چھاپا مارکر ریکارڈ قبضے میں لے لیا۔تحول میں لیے گئے تمام رکارڈ کی چھان بین کی جارہی ہے۔ نیب ذرائع کے مطابق اکاونٹنٹ جنرل سندھ ؂ کے دفتر پر چھاپا مارکر تمام ریکارڈ قبضے میں لے لیا گیا۔تحویل میں لیے گئے ریکارڈ سے سال 2012 سے اب تک 140 جعلی ٹیچرز کو تنخواہیں جاری کرنے کی تحقیقات کی جارہی ہیں۔ نیب ٹیم کی سربراہی ڈپٹی ڈائریکٹر نیب میر اوصاف تالپور اور زین خشک کررہے ہیں ۔


http://www.urdutimes.com/news/10437.html
دوہزار پندرہ میں بھی قائداعظم یونیورسٹی سرفہرست
اسلام آباد : ہائیر ایجوکیشن کمیشن ( ایچ ای سی) کی جانب سے جاری کی گئی ملک بھر کی جامعات کی رینکنگ برائے 2015 میں اسلام آباد کی قائد اعظم یونیورسٹی گذشتہ برس کی طرح بدستور سرفہرست ہے. ایچ ای سی رینکنگ کے مطابق قائداعظم یونیورسٹی پہلے، لاہور کی پنجاب یونیورسٹی دوسرے جبکہ اسلام آباد کی نیشنل یونیورسٹی آف سائنس اینڈ ٹیکنالوجی تیسرے نمبر پر ہے۔ چیئرمین ایچ ای سی ڈاکٹر مختار احمد کے مطابق یونیورسٹیوں کا معیار جانچنے کے لیے تدریسی و تحقیقی معیار سمیت دیگر نکات مدنظر رکھے جاتے ہیں۔ ڈاکٹر مختار احمد نے بتایا کہ بجٹ کی کمی وجہ سے پاکستانی یونیورسٹیاں عالمی معیار سے ابھی دور ہیں۔ چیئرمین ایچ ای سی نے بتایا کہ ملک میں مختلف یونیورسٹیوں کے 3000 سے زائد کیمپس موجود ہیں اور جو کیمپس ایچ ای سی کی کوالٹی انشورنس پر پور ا نہیں اترے گا اسے بند بھی کروایا جاسکتا ہے۔ ایچ ایس سی نے مجموعی طور پر بہترین جامعات کے علاوہ مخصوص تعلیم کے حوالے سے بھی یونیورسٹیز کی درجہ بندی کی ہے۔


http://www.urdutimes.com/news/10436.html
یوم پاکستان پر اسلام آباد کے مدارس اور شادی ہالز بند کرنیکا حکم
اسلام آباد: یوم پاکستان کی پریڈ کے سلسلے میں اسلام آباد میں واقع کچھ مدارس اور تمام شادی ہالز کو بند کرنے کا حکم دیدیا گیا ہے۔ نجی ٹی وی چینل کے مطابق 21سے24مارچ تک پریڈ کی جگہ سے تین کلومیٹر تک کے فاصلے میں تمام مدارس بند رہیں گے۔ ان مدارس میں آبپارہ، جی سیون اور دیگر جگہوں پر واقع مدارس شامل ہیں۔اس سے پہلے پریڈ کی ریہرسل والے دن بھی مدارس اور تمام شادی ہالز بند رہیں گے۔


http://www.urdutimes.com/news/10431.html
بلوچستان کے ضلع خضدار میں دھماکہ، 7 افراد ہلاک
کوئٹہ: بلوچستان کے ضلع خضدار میں گھر میں بارودی سرنگ پھٹنے سے سات افراد ہلاک ہوگئے۔ لیویز ذرائع کے مطابق ضلع خضدار کے گھر میں موجود بارودی سرنگ میں آگ لگنے سے دھماکا ہوا جس سے ابتدا میں پانچ افراد ہلاک، جب کہ دو افراد شدید زخمی ہوئے، جنہیں فوری طور پر اسپتال منتقل کیا گیا تاہم وہ دوران علاج زخموں کی تاب نہ لاتے ہوئے چل بسے، جس کے بعد مرنیوالے افراد کی تعداد سات ہوگئی ہے۔ پولیس کے مطابق مرنے والوں کی تاحال شناخت نہیں ہوسکی۔ لیویز ذرائع کا کہنا ہے کہ ہلاک افراد کی لاشیں اسپتال منتقل کردی گئیں، جب کہ واقعہ کی تحقیقات جاری ہیں۔


http://www.urdutimes.com/news/10430.html
نیشنل کمانڈ اینڈ کنٹرول اتھارٹی کا اجلاس
اسلام آباد: وزیراعظم نوازشریف کی زیرصدارت نیشنل کمانڈ اینڈ کنٹرول اتھارٹی کا اجلاس ہوا جس میں پاکستان کے ایٹمی اثاثوں کی سیکیورٹی پر اطمینان کا اظہار کیا گیا جب کہ اجلاس میں دفاعی صلاحیت کو برقرار رکھنے کا فیصلہ بھی کیا گیا۔ وزیراعظم نوازشریف کی زیرصدارت نیشنل کمانڈ اینڈ کنٹرول اتھارٹی کا 22 واں اجلاس ہوا جس میں وفاقی وزیرداخلہ چوہدری نثار، وزیر دفاع خواجہ آصف چیئرمین جوائنٹ چیفس آف اسٹاف کمیٹی، آرمی چیف جنرل راحیل شریف اور ڈی جی اسٹریٹجک پلانز ڈویژن سمیت دیگر نے شرکت کی۔ آئی ایس پی آر کے مطابق اجلاس کے شرکا کو آئندہ ماہ واشنگٹن میں ہونے والی نیوکلیئر سیکیورٹی کانفرنس کے امور پر بریفنگ دی گئی جب کہ پاکستان کی نیوکلیئر میٹریل کی مکمل حفاظت کے کنونشن کے ترمیمی مسودے کی تفصیلات بھی پیش کی گئی۔ ترجمان پاک فوج کا کہنا تھا کہ نیشنل کمانڈ اینڈ کنٹرول اتھارٹی نے پاکستان کے ایٹمی اثاثوں کی سیکیورٹی پر اطمینان کا اظہار کرتے ہوئے کہا کہ پاکستان نیوکلیئرسپلائرز گروپ کا حصہ بننے کی اہلیت رکھتا ہے۔ نیشنل کمانڈ اینڈ کنٹرول اتھارٹی نے کہا کہ جوہری صلاحیت جنوبی ایشیا میں استحکام کے لیے اہم ہے، پاکستان خطے میں اسٹریٹجک تحمل کی فضا کا حامی ہے لیکن پاکستان کم سے کم دفاعی صلاحیت کو برقرار رکھے گا۔ نیشنل کمانڈ اتھارٹی نے روایتی اور اسٹریٹجک ہتھیاروں کی دوڑ پر اظہار تشویش کرتے ہوئے کہا کہ عالمی فورمز میں غیر امتیازی پالیسی پر عمل ہونا چاہیے، اسلحہ کی دوڑ سے امن وسلامتی پر سنگین مضمرات ہوں گے۔ترجمان کے مطابق نیشنل کمانڈ اتھارٹی نے کم سے کم جوہری صلاحیت کی پالیسی پر عمل پیرا رہنے کے عزم کا اظہار کرتے ہوئے جوہری تحفظ کے ترمیمی کنوشن کی توثیق کی منظوری دے دی۔ واضح رہے گزشتہ روز انٹرنیشنل پیس ریسرچ انسٹی ٹیوٹ نے ایک رپورٹ جاری کی تھی جس میں کہا گیا تھا کہ دنیا بھر میں اسلحہ خریدنے والے 10 بڑے ممالک میں بھارت سرفہرست ہے۔


http://www.urdutimes.com/news/10419.html
سینیٹر اقبال ظفر جھگڑا کو گورنر خیبر پختونخوا مقرر
اسلام آباد: سینیٹر اقبال ظفر جھگڑا کو گورنر خیبر پختونخوا مقرر کردیا گیا ۔ وزیراعظم میاں نواز شریف نے صدر مملکت ممنون حسین کو اقبال ظفر جھگڑا کو گورنر خیبر پختونخوا لگانے کیلئے سمری بھجوادی ۔ ایوان صدر نے بھی سمری موصول ہونے کی تصدیق کر دی ہے۔ اقبال ظفر جھگڑا اس وقت سینیٹر ہیں انہیں سردا ر مہتاب خان کی جگہ گورنر کے عہدے پر تعینات کیا گیا ہے۔ سردار مہتاب خان نے رواں ماہ اپنے عہدے سے استعفیٰ دیدیا تھا ۔


http://www.urdutimes.com/news/10413.html
پرویز مشرف ایک مرتبہ پھر حالت بگڑنے پر اسپتال منتقل
کرا چی: سابق صدر اور آل پاکستان مسلم لیگ کے سربراہ پرویز مشرف کو ایک مرتبہ پھر حالت بگڑنے پر اسپتال منتقل کر دیا گیا ہے۔ کراچی میں سابق صدر پرویز مشرف کی ایک پھرحالت بگڑ گئی، پی این ایس شفا کے ماہر ڈاکٹروں کی ٹیم نے پرویز مشرف کا گھر پر معائنہ کیا، جس کے بعد انہیں فوری اسپتال منتقل کر دیا گیا۔ اسپتال میں ان کا علاج شروع کر دیا گیا ہے جب کہ ڈاکٹروں کی ہدایت پر ان کے چند ٹیسٹ بھی کئے گئے ہیں۔ واضح رہے کہ چند روز قبل بھی پرویز مشرف کی طبیعت اچانک خراب ہو گئی تھی جس کے بعد انھیں پی این ایس شفا منتقل کیا گیا اور علاج و معالجے کے بعد انھیں گھر جانے کی اجازت دی گئی تھی ۔


http://www.urdutimes.com/news/10406.html
پنجاب اسمبلی میں خواتین کے تحفظ کا بل منظور
لاہور: پنجاب اسمبلی نے تحفظ خواتین بل برائے 2015 متفقہ طور پر منظور کرلیا۔ پنجاب اسمبلی میں منظور کیے گئے بل کے تحت گھریلو تشدد، معاشی استحصال، جذباتی و نفسیاتی تشدد، بدکلامی اور سائبر کرائمز قابل گرفت ہوں گے، بل کے تحت خواتین کی شکایات کے لیے ٹال فری نمبر قائم کیا جائے گا جبکہ ان کی تحقیقات کے لیے ڈسٹرکٹ پروٹیکشن کمیٹی بنائی جائے گی۔ پروٹیکشن آفیسر شکایت ملنے کے بعد متعلقہ شخص کو مطلع کرنے کا پابند ہو گا، بل کے تحت پروٹیکشن آفیسر سے مزاحمت کرنے پر 6 ماہ تک سزا اور 5 لاکھ روپے جرمانہ جبکہ غلط شکایت یا اطلاع کرنے پر 3 ماہ کی سزا اور 50 ہزار سے ایک لاکھ روپے تک جرمانہ کیا جا سکے گا۔ بل میں خواتین پر تشدد کرنے پر جی پی ایس ٹریکر سسٹم کی تنصیب کو عدالت کے حکم سے مشروط کیا گیا ہے، جی پی ایس ٹریکر سسٹم والے کڑے کو بازو سے اتارنے یا اس سے زبردستی کرنے والوں کو 1 سال قید اور 50 ہزا ر سے 2 لاکھ روپے تک جرمانے کی سزا ہوسکتی ہے۔ بل کے تحت تشدد کا شکار خاتون کو گھر سے بے دخل نہیں کیا جا سکے گا، جبکہ عدالتی حکم پر مرد، تشدد کی شکار خاتون کو تمام اخراجات فراہم کرنے کا پابند ہو گا اور نان نفقہ ادا کرنے سے انکار پر عدالت تشدد کے مرتکب مرد کی تنخواہ سے کٹوتی کر کے ادا کر سکے گی۔ بل میں رکھی گئی ایک دلچسپ شق کے مطابق خواتین پر تشدد کرنے والے مرد کو 2 دن کے لیے گھر سے نکالا جا سکے گا، تشدد کے مرتکب افراد کو اسلحہ خریدنے اور اسلحہ لائسنس حاصل کرنے سے روکا جا سکے گا، جبکہ ان کے پاس موجود اسلحے کو بھی عدالت میں جمع کرانے کی ہدایت کی جا سکے گی۔ پنجاب بھر میں متاثرہ خواتین کے لیے شیلٹر ہومز بنائے جائیں گے، جبکہ شیلٹر ہومز میں متاثرہ خواتین اور ان کے بچوں کو بورڈنگ اور لاجنگ کی سہولت بھی فراہم کی جائے گی، جبکہ مصالحت کے لیے بھی سینٹرز قائم کیے جائیں گے۔ جس خاتون پر تشدد کی درخواست موصول ہو اس کی تفصیلات کا باقاعدہ ڈیٹا بیس بھی مرتب کیا جائے گا، خواتین کے حقوق کے لیے کام کرنے والے ایک غیر سرکاری ادارے عورت فاؤنڈیشن کے گذشتہ برس جاری کیے گئے ا عداد و شمار کے مطابق 2014 میں پاکستان کے دیگر صوبوں کے مقابلے میں پنجاب بھر میں خواتین پر تشدد کے سب سے زیادہ کیسز رپورٹ ہوئے، جن کی تعداد 7 ہزار سے زائد تھی۔ پنجاب میں خواتین پر بڑھتے ہوئے واقعات کے پیش نظر خواتین پر تشدد کے خاتمے کے بل کو پنجاب اسمبلی میں متعارف کروانے پر زور دیا گیا تھا۔


http://www.urdutimes.com/news/10405.html
کرپشن اور بدعنوانی ختم کیے بغیر ملک ترقی نہیں کرسکتا، صدر ممنون
اسلام آباد: صدرمملکت ممنون حسین نے کہا ہے کہ موجودہ حکومت کے گزشتہ اڑھائی سال کے عرصے میں قومی معیشت میں بہتری آئی ہے جس کی عالمی مالیاتی ادارے بھی تصدیق کر رہے ہیں ، زر مبادلہ کے ذخائر میں اضافہ ہوا ہے اور ملک میں اقتصادی ترقی کا عمل تیزی سے جاری ہے۔ صدرمملکت ممنون حسین نے یہ بات ادارہ تحقیقات اسلامی ، اسلامی یونیورسٹی اسلام آباد کے زیر اہتمام اسلامی بینکاری اور فنانس کے موضوع پر خطاب کرتے ہوئے کہی۔ صدرمملکت ممنون حسین نے کہا کہ پاکستان کو کرپشن اور بدعنوانی نے تباہ کیا ان برائیوں کے خاتمے کے بغیر ملک ترقی نہیں کرسکتا اس سلسلے میں ہم سب کو اپنا کردار اداکرناچاہیے، انہوں نے کہا کہ ماضی میں لوڈشیڈنگ کے خاتمے کی کوئی سنجیدہ کوشش نہیں کی گئی، کالا باغ ڈیم کو متنازعہ بنایا گیا جبکہ رینٹل پاور جیسے منصوبے شروع کئے گئے جن میں کرپشن اور بدعنوانی بڑے پیمانے پر کی گئی۔ پی آئی اے جیسے قومی اداروں میں بڑے پیمانے پر اضافی بھرتیاں کر کے اسے تباہی کے دہانے پر پہنچا دیا گیا۔ صدرمملکت نے کہا کہ ماضی میں تعلیم کی طرف بھرپور توجہ نہیں دی گئی اب ضرورت اس امر کی ہے کہ قوم کو اعلی تعلیم کے مواقع فراہم کئے جائیں تاکہ ملک ترقی کرے اور ہم عصرحاضر کے تقاضوں سے ہم آہنگ ہو سکیں۔ صدرمملکت ممنون حسین نے کہا کہ جن اقوام نے ماضی میں ہم سے ترقیاتی منصوبے لے کر اپنی ترقی کا آغاز کیا و ہ ہم سے بہت آگے نکل گئے ہیں ،انہوں نے کہا کہ موجودہ دور میں معیشت کو سیاست پر برتری حاصل ہے جبکہ دو دہائیاں پہلے سیاست کو معیشت پر برتری حاصل ہوتی تھی اس سے اندازہ کیا جا سکتا ہے کہ معیشت کی اہمیت کس قدر بڑھ گئی ہے، صدرمملکت ممنون حسین نے کہا کہ پاکستان میں اسلامی بینکاری نظام تیزی سے ترقی کر رہا ہے اور پاکستان کے عوام میں اس کی گہری دلچسپی ہے حکومت بھی مالیاتی نظام کو اسلام کے تابع بنانا چاہتی ہے اس سلسلے میں ہم ایسے افراد تیار کریں جو اسلام کی آفاقی تعلیمات کی روشنی میں متعلقہ ا داروں کی رہنمائی کر سکیں، انہوں نے کہا کہ سرکاری سطح پر اس نظام کی سرپرستی کی جا رہی ہے ادارہ تحقیقات اسلامی جیسے ادارے قابل عمل تجاو یز پیش کریں۔ انہوں نے کہا کہ ہمارے تعلیمی ادارے فعال اور متحرک کردار ادا کررہے ہیں اور دنیا کے جدید اور پیچیدہ اقتصادی نظام کی گرہیں کھولنے کے لئے اپنے حصے کا کام تن دہی سے کررہے ہیں ان فکری ، تحقیقی اور عملی سرگرمیوں میں انہیں میری حمایت اور سرپرستی حاصل رہے گی۔ صدرمملکت ممنون حسین نے کہا کہ حکومت قائداعظم کے اس فرمان پر یقین رکھتی ہے کہ دنیا میں رائج اقتصادی نظام ہمارے عوا م کی ترقی اور خوش حالی کے ضامن نہیں ہیں، عوام کی ترقی اسی صورت میں ممکن ہوسکتی ہے جب ہم اسلامی تعلیمات اور سماجی انصاف کو عام کر کے اپنی تقدیر خود بنائیں اور دنیا کے سامنے ایک منصفانہ معاشی نظام مربوط شکل میں پیش کریں مجھے امید ہے کہ مستقبل میں درپیش مسائل کا حل پیش کر کے نہ صرف ہم سرخرو ہوں گے بلکہ اسلامی مالیاتی نظام کی کامیابی کا راستہ بھی ہموار کرسکیں گے۔ صدرمملکت نے اس موقع پر ادارہ تحقیقات اسلامی کی تاریخی گیلری میں گوشہ اقبال کو ایک خوبصورت اضافہ قرار دیا اور اس کی تعریف کی۔ سیمینا ر سے پروفیسر ڈاکٹر معصوم یسین زئی، ریکٹر بین الاقوامی اسلا می یونیورسٹی، پروفیسر ڈاکٹر یوسف احمد الدرویش، صدر بین الاقوامی اسلامی یونیورسٹی، ڈاکٹر سعید احمد، ڈپٹی گورنر اسٹیٹ بنک آف پاکستان اور مو لانا مفتی محمد رفیع عثمانی نے بھی خطاب کیا۔


http://www.urdutimes.com/news/10403.html
عمران خان کا نیا آزاد کشمیر بنانے کا اعلان
کوٹلی: پاکستان تحریک انصاف کے چیئرمین عمران خان نے نیا آزاد کشمیر بنانے کا اعلان کرتے ہوئے کہا ہے کہ کشمیر کے عوام نے (ن)لیگ کی دھاندلی روک لی تو انتخابات میں فتح ہماری ہوگی، نوازشریف امپائر کو ساتھ ملاکر کھیلنے کے عادی ہیں ، اقوام متحدہ کی قراردادوں کے مطابق مسئلہ کشمیر حل کیا جائے ۔ کوٹلی میں جلسہ عام سے خطاب کے دوران عمران خان نے کہا کہ جب تک ہم کرپشن پر قابو نہیں پائیں گے ملک کا کوئی مستقبل نہیں، بے ایمانی سے الیکشن جیتنے والے اسمبلی میں ایمانداری نہیں کرسکتے، بار بار جیتنے والوں نے صرف پیسہ بنایا، جو پیسا عوام کی تعلیم پر لگنا چاہیے وہ ملک سے باہر چلا جاتا ہے، کشمیر سے بیرون ملک جانے والوں کے بچے واپس آنا پسند نہیں کرتے، کشمیریوں کے لئے فیصلہ کرنے کا وقت آگیا ہے، اللہ نے کشمیریوں کو اپنی تقدیر بدلنے کا موقع دیا ہے۔ عمران خان نے کہا کہ نواز شریف کے خلاف نیب میں کرپشن کے 12 کیسز ہیں، انہیں ڈر ہے کہ اگر وہ اقتدا ر میں نہ رہے تو ان کے خلاف کارروائی ہوگی۔ نئے خیبرپختونخوا کی طرح نیا آزادکشمیر بھی بنائیں گے، مسلم لیگ (ن) کو دھاندلی کی عادت ہے، عوام کو دھاندلی روکنے کے لئے ہر پولنگ اسٹیشن پر نظر رکھنی ہے، اگر عوام نے مسلم لیگ (ن) کی دھاندلی روک لی تو تحریک انصاف انتخابات جیت جائے گی۔ چیئر مین تحریک انصاف نے کہا کہ ملک میں اداروں کو پہلے کرپشن کر کے تباہ کیا جاتاہے پھر اس کی نجکاری کردی جاتی ہے، وفاقی حکومت اداروں کو پرائیویٹائز کرنے کے بجائے ان کی انتظامیہ کو ٹھیک کرے، ہم نے خیبر پختونخوا کے اسپتالوں کی نجکاری نہیں کی بلکہ ان کی انتظامیہ کو ٹھیک کیا ہے، ہم نے کرپشن پر کبھی سمجھوتہ نہیں کیا، یہی وجہ ہے کہ خیبرپختونخوا میں سب سے کم کرپشن ہے، آئین میں صوبوں کے اختیارات کے لئے 18ویں ترمیم منظور کی گئی لیکن اختیارات نچلی سطح پر منتقل نہیں کئے گئے۔ ہم نے مالیاتی اختیارات بلدیاتی نمائندوں کو دے دیئے ہیں، صرف ایک سال میں 44 ارب روپے بلدیاتی نمائندوں کو ملے ہیں ۔ ا نہوں نے کہاکہ مسئلہ کشمیر کو اقوام متحدہ کی قرارداد کے مطابق حل کیا جائے ، ہم کشمیریوں کے حقوق کیلئے آواز بلند کرتے رہیں گے، کشمیر یوں کو اپنی مرضی و منشاء کے مطابق اپنے مستقبل کا فیصلہ کرنے کا حق ہے انہیں یہ حق انٹرنیشنل کمیونٹی نے دیا ہے، اس لئے کشمیر یوں کو یہ حق دیا جائے، آزاد کشمیر کے آئندہ انتخابات میں خود انتخابی مہم چلاؤں گا، بیرسٹر سلطان محمود چوہدری کو کوٹلی میں کامیاب جلسے پر مبارکباد دیتا ہوں اور یقین دلاتا ہوں کہ آزاد کشمیر کا آئندہ الیکشن تو آپ جیت ہی چکے ہیں لیکن نواز شریف جوکہ ا مپائر کو ساتھ ملا کر کھیلنے کا عادی ہے۔ آپ صرف دھاندلی روکنے کا بندوبست کریں، انتخابات میں جیت انشا ء اللہ پی ٹی آئی کی ہوگی ۔ آزاد کشمیر کے سابق وزیر اعظم و کشمیر پی ٹی آئی کے صدر بیرسٹر سلطان محمود چوہدری نے کہا ہے کہ پاکستان تحریک انصاف کے چئیرمین عمران خان نے ایک ایسے وقت میں آزاد کشمیر میں تبدیلی کا نعرہ لگایا ہے جب مودی نواز شریف سازشیں کررہے تھے۔ جس طرح عمران خان نے بدل دو کشمیر کا نعرہ لگایا ہے اور اب آزاد کشمیر کے فیصلے آزاد کشمیر میں ہونگے۔ آزاد کشمیر کے عوام اب باہر نکل آئے ہیں اور پی ٹی آئی کے پلیٹ فارم پر جمع ہو رہے ہیں اور آج کوٹلی کے اس تاریخ ساز جلسے میں اتنی بڑی تعدا د میں لوگوں نے شریک ہو کر فیصلہ دے دیا ہے کہ کشمیر پی ٹی آئی آزاد کشمیر کی سب سے بڑی عوامی و سیاسی جماعت ہے۔ اس موقع پر کشمیر پی ٹی آئی کے چیف آرگنائزر چوہدری ظفر انور، کشمیر پی ٹی آئی کے مرکزی سیکریٹری اطلاعات سردار امتیاز خان، مرکزی ترجمان عطاء محی الدین قادری، فیصل جاوید اور دیگر نے بھی خطاب کیا۔ اس موقع پر ممبر کشمیر کونسل چوہدری محبوب نے پیپلز پارٹی سے مستعفی ہو کر عمران خان اور بیرسٹر سلطان محمود چوہدری کی قیادت پر اپنے اعتماد کا اظہار کرتے ہوئے کشمیر پی ٹی آئی میں شمولیت کا اعلان کیا۔ عمران خان نے مزید کہا کہ کشمیری عوام کو انکا حق خود ارادیت دیا جائے ا ور اقوام متحدہ کی قراردادوں کے مطابق مسئلہ کشمیر حل کیا جائے۔ تاکہ مسئلہ کشمیر کشمیری عوام کی خواہشات کے مطابق حل ہو۔ ا نھوں نے کہا کہ میں آزاد کشمیر کے انتخابات میں پی ٹی آئی کے امیدواروں کی انتخابی مہم خود چلاؤں گا۔ آزاد کشمیر کے انتخابات میں کسی کو دھاندلی کی اجازت نہیں دی جائے گی۔


http://www.urdutimes.com/news/10401.html
فورسز کا سرچ آپریشن ،کالعدم تنظیم کے4 کارندے گرفتار
کوئٹہ: سیکورٹی فورسز اور احساس اداروں نے پنجگور کے علا قے سرکوران میں سر چ آپریشن کرتے ہوئے کالعدم تنظیم سے تعلق رکھنے والے 4 مشتبہ افراد کو گرفتار کر لیا ۔ تفصیلات کے مطابق بدھ کے روز سیکورٹی فورسز نے پنجگو ر میں شرپسندوں کے خلاف کارروائی کرتے ہوئے وہاں سے کالعدم تنظیم بی ایل ایف سے تعلق رکھنے والے 4مشتبہ افرد کو گرفتار کر لیا ا و ر نامعلوم مقام پر منتقل کر دیا، مزید تفتیش ان سے جاری ہے۔


http://www.urdutimes.com/news/10399.html
آپریشن ضرب عضب کے حتمی مرحلے کا آغاز
شوالم،راولپنڈی: پاک فوج نے شمالی وزیرستان میں آپریشن ضرب عضب کے حتمی مرحلے کا آغاز کر دیا جبکہ آرمی چیف جنرل راحیل شریف نے کہا ہے کہ فیصلہ کن کارروائی کا مقصد علاقے سے بچے کھچے دہشت گردوں کا مکمل صفایا کرنا ہے۔ فوج کے شعبہ تعلقات عامہ(آئی ایس پی آر)کے مطابق بدھ کو آرمی چیف جنرل راحیل شریف نے شمالی وزیرستان کے علاقے شوال کا دور ہ کیا جہاں انہوں نے دہشت گردوں کے خلاف جاری آپریشن ضرب عضب کا جائزہ لیا۔ اس موقع پر آپریشن کمانڈر نے انہیں آپریشن ضرب عضب میں حاصل کی گئی قربانیوں کے بارے میں بریفنگ دی ۔ آرمی چیف کو بتایا گیا کہ مقامی آبادی کی مدد سے شوال سے دہشت گردوں کا خاتمہ کیا۔ جنرل راحیل شریف نے آپریشن میں حصہ لینے والے جوانوں سے بھی ملاقات کی۔ اس موقع پر خطاب کرتے ہوئے انہوں نے جو انوں کے حوصلے کو سراہا۔ انہوں نے کہاکہ دہشت گردی کے خلاف جنگ میں جوانوں کی قربانیاں ضائع نہیں جائیں گی اور ہم دہشت گردی سے پاک پاکستان کا مقصد حاصل کر کے رہیں گے ۔ انہوں نے شمالی وزیرستان میں دہشت گردوں کیخلاف آپریشن کا حتمی مرحلہ شروع کرنے کی ہدایت کرتے ہوئے کہا کہ فیصلہ کن کارروائی کا مقصد دہشت گردوں کو ان کے علاقوں میں تنہا اور علاقے سے بچے کھچے دہشت گردوں کا مکمل صفایا کرنا ہے۔ انہوں نے کہا کہ فوج کا مورال بلند ہے اور اپنا کام جلد از جلد مکمل کرنے کیلئے فوجی افسر اور جوان پرعزم ہیں ا۔ دہشت گردوں کے خلاف شروع کی گئی بلا امتیاز کارروائی کو منطقی انجام تک پہنچا ئیں گے ۔ اور دہشت گردی کے مکمل خاتمے سے متعلق قوم سے کیا گیا وعدہ پورا کریں گے۔ شمالی وزیرستان میں فوجی آپریشن ضرب عضب جون سال 2014 میں شروع کیا گیا تھا ۔ اس کارروائی میں بری فوج کو فضا ئیہ کی بھی مدد حاصل ہے ۔ ادھر میڈیا رپورٹ کے مطابق شمالی وزیرستان میں فوجی آپریشن کے نتیجے میں نقل مکانی کرنے والے افراد کی اپنے علاقوں میں واپسی کا سلسلہ جاری ہے۔


http://www.urdutimes.com/news/10349.html
میانوالی:سنٹر ل جیل میں قتل کے مجرم کو پھانسی
میانوالی: .میانوالی میں سزائے موت کے قیدی کو پھانسی دے دی گئی۔ جیل حکام کے مطابق سنٹر ل جیل میانوالی میں موجود قتل میں ملوث مجرم کو آج صبح تختہ دار پر لٹکا دیا گیا۔مجرم جس کا نام نعمت گل تھا، اس نے1993 میں رشتے کے تنازعے پر ایک شخص کو قتل کیا تھا۔معافی کی اپیل کی درخواست مسترد ہوچکی تھی ۔مجرم کے سزائے موت کے احکامات جیل حکام کو پہلے موصول ہوئے، جس کے بعد مجرم کی اہل خانہ نے ملاقات کرائی گئی اور آج علی صبح اس کو پھانسی دے دی گئی۔


http://www.urdutimes.com/news/10345.html
وزیراعظم کا اقبال ظفرجھگڑا کو گورنر خیبرپختونخوا بنانے پرغور
اسلام آباد: .وزیراعظم نواز شریف کا اقبال ظفرجھگڑا کو گورنر خیبرپختونخوا بنانے پرغور، پارٹی کے سینئر رہنماؤں نے بھی گرین سگنل دے دیا۔ذرائع کے مطابق وزیراعظم نواز شریف نے اقبال ظفرجھگڑا کو گورنر خیبرپختونخوا بنانے کا فیصلہ کیا ہے اور اس کے لیے پارٹی کے سینئر رہنماوں نے بھی گرین سگنل دے دیا ہے۔ذرائع کے مطابق آئندہ چند روزمیں اقبال ظفرجھگڑا کی بطور گورنر تعیناتی سمری صدر کو بھجوائی جائے گی،آرٹیکل 172 کے تحت گورنر کا متعلقہ صو بے کا رجسٹر ووٹر ہونا ضروری ہے، اقبال ظفر جھگڑا نے سینیٹر بننے کی وجہ سے اپنا ووٹ اسلام آباد منتقل کرایاتھا تاہم اب وزیراعظم کی ہدایت پر اقبال ظفرجھگڑا نے اپنا ووٹ دوبارہ خیبرپختونخوا منتقل کرایا ہے۔


http://www.urdutimes.com/news/10342.html
مردم شماری مشترکہ مفاد کونسل کے ایجنڈے میں دوبارہ شامل
اسلام آباد : وفاقی حکومت نے مشترکہ مفاد کونسل کے اجلاس کے ایجنڈے سے مردم شماری کا ایجنڈا خارج کرنے کے ایشو کا نوٹس لیتے ہوئے مشترکہ مفاد کونسل کے ایجنڈے میں دوبارہ شامل کردیا گیا۔ میڈیا رپورٹ کے مطابق ترجمان وزیراعظم ہاؤس کا کہنا ہے کہ حکومت نے 29 فروری کو وزیراعظم نواز شریف کی زیرصدارت مشترکہ مفاد کونسل کے ایجنڈے سے مردم شماری کا نکتہ خارج کرنے کی نشاندہی پر اسے ایجنڈے میں دوبارہ شامل کردیا ۔ واضح رہے کہ مشترکہ مفاد کونسل کا اجلاس طویل عرصے بعد بالآخر منعقد ہو رہا ہے۔ اجلاس کے ایجنڈے میں مردم شماری کے ایشو سمیت 9 نکاتی ایجنڈا شامل ہے۔


http://www.urdutimes.com/news/10335.html
لوئرکرم ایجنسی کے قریب امریکی ڈرون حملہ، شدت پسندکمانڈر ہلاک
لوئر کرم ایجنسی : لوئرکرم ایجنسی کے قریب پاک افغان سرحد ی علاقے میں امریکی ڈرون حملے میں اہم شدت پسندکمانڈر مارا گیا نجی ٹی وی کے مطابق ایک روز قبل ہونے والے امریکی جاسوس طیارے کے میزائل حملے میں تین افراد مارے گئے جن میں ایک شدت پسند کمانڈر بھی شامل تھا ذرائع نے بتایا کہ ڈرون حملہ دہشتگردوں کی موجودگی کی اطلاع پر کیا گیا امریکی جاسوس طیارے کی نقل و حرکت سے علاقے میں خوف و ہراس پھیل گیا۔


http://www.urdutimes.com/news/10329.html
دتہ خیل میں فور سز کی فضائی کارروائی ، 15دہشتگرد ہلاک
شمالی وزیرستان، راولپنڈی : شمالی وزیرستان میں پاک افغان سرحد کے قریب دتہ خیل میں سکیورٹی فور سز کی فضائی کارروائی میں 15 دہشت گرد ہلاک جبکہ جیٹ طیاروں کی بمباری سے 8 ٹھکانے بھی تباہ ہو گئے ہیں ۔ ہلاک دہشت گردوں کا تعلق کالعدم تنظیم سے تھا ۔ پاک فوج کے شعبہ تعلقات عامہ (آئی ایس پی آر) کے مطابق شمالی وزیرستان کی تحصیل دتہ خیل کے قریب سرحدی علاقوں میں سکیورٹی فورسز نے دہشت گردوں کی نقل و حرکت کی اطلاع پر فضائی کارروائی کی ہے اور آٹھ ٹھکانوں کو مکمل طور پر تباہ کر دیا ہے کارروائی کے دوران 15دہشت گرد بھی مارے گئے ہیں ، ترجمان کے مطابق فضائی کارروائی پاک افغان سرحد کے قریب دتہ خیل کے علاقوں الوارہ خرتنگی ، مائزر میں کی گئی ہے ، سکیورٹی فورسز نے کارروائی کے بعد علاقے میں زمینی آپریشن شروع کر دیا ہے اور تباہ شدہ ٹھکانے سے بھاری مقدار میں اسلحہ گولہ بارود بھی برآمد کر کے اپنے قبضے میں لے لیا ہے۔


http://www.urdutimes.com/news/10328.html
آرمی چیف کا توسیع نہ لینے کا اعلان قبل از وقت ہے، زرداری
کراچی: پیپلز پارٹی کے کو چیئرمین اور سابق صدر آصف زرداری نے کہا ہے کہ قومی تاریخ کے نازک موڑ پر آرمی چیف جنرل راحیل شریف کا توسیع نہ لینے کا اعلان قبل از وقت ہے، سیاسی معاملات، احتساب یا دوسرے امور میں فوج کا ممکنہ کردار تلاش کرنا مناسب نہیں، فوج کی جدوجہداور قربانیوں کو سیاسی اختلافات اور موقع پرستی کی نذ ر نہیں کرنا چا ہیے۔ ایک بیان میں ان کا کہناتھا کہ اندرونی اور بیرونی دشمن مل کر ملکی سلامتی ، امن اور قومی ترقی کو بدترین خطرات سے دوچار کر رہے ہیں، ایسے میں ضرورت اس امر کی ہے کہ نازک موقع پر ذاتی اعتراض، سیاسی مصلحتوں اور ہر قسم کی انا یا خود پرستی کو بالائے طاق رکھ کر قوم اور سیاسی قوت مسلح افواج کے شانہ بشانہ یک جان ہو کر دہشتگردی کو جڑ سے اکھاڑ پھینکیں۔ پیپلز پارٹی کے کو چیئرمین کا کہنا تھا کہ پاکستان کی مسلح افواج نے آپریشن ضرب عضب کا آغاز کیا تو ملک میں امن وامان کی صورتحال بہتر ہوئی اور دہشتگردی کے خلاف جاری جنگ میں نمایاں کامیابی ملی، مسلح افواج قومی جدوجہد کا ہر اول دستہ ہیں اور قوی امید ہے کہ جنرل راحیل کسی بے خوف اور مدبرانہ قیادت میں بہت جلد یہ جدوجہد اپنے منطقی انجام تک پہنچے گی۔ آصف زرداری نے مزیدکہا کہ گزشتہ دنوں میں چیف آف اسٹاف جنرل راحیل شریف کا اپنے منصب کے دورانیے میں توسیع نہ لینے کا عندیہ دیا جو جاہ ومنصب سے عدم دلچسپی، خاندانی پس منظر، پیشہ وارانہ ررویہ لائق تحسین اور قابل تعریف ہے، تاہم ہم بجا طور پر سمجھتے ہیں کہ قوم کے نازک موڑ پر جنرل راحیل کا اعلان قبل از وقت ہے، دہشتگردی کے خلاف جنگ میں قوم متحد ہے اور کامیابی کی متمنی ہے اس اعلان سے عوام کی امید، مایوسی میں بدلنے کا امکان ہے۔ سابق صدر نے کہا کہ معروضی حالات اور عوامی خواہشات کو مدنظر رکھتے ہوئے سیاسی قیادت کو قومی مفاد اورملکی سلامتی کے تناظر میں وقت آنے پر فیصلہ کرنا چاہیے، فوج کی شاندار فتوحات کو سیاسی اختلافات اور موقع پرستی کی نذر نہیں کرنا چاہیے قومی لائحہ عمل کے مطابق دہشتگردی کے خلاف جدوجہد کو کامیابی سے ہمکنار کرنا، قوم اور فوج کا مشترکہ عزم اور مصمم ارادہ ہونا چاہیے۔ پوری قوم اور پیپلز پارٹی فوج کے شانہ بشانہ اس عظیم جدوجہد میں دل و جان سے شریک ہے۔


http://www.urdutimes.com/news/10322.html
ڈاکٹر عاصم کے جے آئی ٹی کے سامنے نئے انکشافات
کراچی : ڈاکٹر عاصم کی جے آئی ٹی کے سامنے نئے انکشافات سامنے آئے ہیں ۔ملزم نے آصف علی زرداری کی ہدایت پر پیپلز پارٹی کے رہنماؤں سے ملاقاتیں کیں ایم کیوایم اور گینگ وار کے ملزموں کے درمیان تصادم کے لئے پیپلزپارٹی کے رہنما اسلحہ فراہم کرتے تھے۔ تفصیلات کے مطابق ڈاکٹر عاصم نے جے آئی ٹی کے سامنے ہوشربا انکشافات کئے ۔ ملزم نے اعتراف کیا کہ سابق صدر آصف علی زرداری کی ہدایت پرجرائم میں ملوث پیپلز پارٹی کے رہنماوں سے ملاقاتیں کیں، ذوالفقار مرز ا ، اویس مظفر ٹپی اور قادر پٹیل لیاری گینگ وار گروپ کے معاملات دیکھتے تھے لیاری گینگ وار کے بابا لاڈلا اور عزیر بلوچ گروپ کو اسلحہ فراہم کیا جاتا تھا لیاری گینگ وار کے ملزم اولڈ سٹی ایریا میں بھتہ خوری ا ور ٹارگٹ کلنگ وارداتیں کرتے تھے۔ پی پی کے تینوں رہنما ایم کیوایم اور لیاری گینگ وار کے دہشت گردوں کے درمیان تصادم کے معاملات بھی دیکھتے تھے ملزم عاصم حسین نے بیان دیا کہ جس علاقے میں رہتا ہوں وہاں ایم کیوایم کی اکثریت ہے اور انکے ٹارگٹ کلر متحرک تھے اس لیے ایم کیوایم کے رہنماوں سے خوش گوار تعلقات ضر وری تھے۔ ایم کیوایم کے ایسے رہنماوں سے تعلقات تھے جو ٹارگٹ کلرز کو سپورٹ کرتے تھے۔ ملزم نے انکشاف کیا کہ ان کے ایم کیوایم کے جن رہنماوں کے ساتھ تعلقات تھے ان سب پر مقدمات درج ہیں۔ جن میں قائد متحدہ کے خلاف 33 ، فاروق ستار 15 ، حیدر عباس رضوی 3 ، وسیم اختر 4 ، ندیم نصرت 1 روف صدیقی 3 مقدمات درج ہیں۔ اسکے علاوہ محمد انور ، مصطفی عزیز ابادی اور سلیم شہزاد سے بھی مراسم تھے۔ ذرائع نے دعوی کیا ہے کہ ڈاکٹر عاصم کی جے آئی ٹی کی رپورٹ کی روشنی میں ملزم کی نشاندہی پر تمام افراد کے خلاف بھی مقدمہ درج کیا جائے گا۔


http://www.urdutimes.com/news/10316.html
عزیر بلوچ کے چشم کشا انکشافات ، زوالفقار مرزا پوچھ گچھ کیلئے طلب
کراچی: سندھ رینجرز نے لیاری گینگ وار کے مرکزی کردار عزیر بلوچ سے کی جانے والی تفتیش کی روشنی میں سابق وزیر داخلہ سندھ زوالفقار مرزا کو پوچھ گچھ کے لئے طلب کر لیا ہے۔ ذرائع کے مطابق عزیر بلوچ نے رینجرز کی حراست میں کی جانے والی تفتیش کے دوران جن اہم سیاستدانوں کے بارے میں چشم کشا انکشافات کئے ہیں، ان میں سابق صوبائی وزیر داخلہ ڈاکٹر ذوالفقار مرزا بھی شامل ہیں۔ رینجرز نے عزیر بلوچ کے بیان کی روشنی میں ذوالفقار مرزا کو طلب کرلیا ہے، رینجرز کے حکام ان سے کئی اہم معاملات پر پوچھ گچھ کریں گے۔ واضح رہے کہ ذوالفقار مرزا کئی مرتبہ عزیر بلوچ کی مدد کا برملا اعتراف بھی کرچکے ہیں اور عزیر بلوچ کی گرفتاری کے بعد بھی انہوں نے اسے اپنا بھائی قرار دیا تھا۔


http://www.urdutimes.com/news/10314.html
کراچی: پولیس اور رینجرز کی کارروائیاں، 8 ملزمان گرفتار
کراچی: کراچی کے مختلف علاقوں میں قانون نافذ کرنے والے اداروں نے جرائم پیشہ افراد کے خلاف کارروائی کر کے 8 ملزموں کو گرفتار کر لیا۔ اورنگی ٹا ؤ ن قصبہ کالونی میں قانون نافذ کرنے والے اداروں نے سرچ آپریشن کیا۔ کارروائی کے دوران علاقے کا محاصرہ کر کے گھر گھر تلاشی لی گئی اور چار مشتبہ افراد کو حراست میں لے لیا گیا۔ رینجرز ذرائع کے مطابق زیر حراست افراد کو تفتیش کیلئے نامعلوم مقام پر منتقل کر دیا گیا ہے۔ دوسری جانب لیاری دریا آباد میں قانون نافذ کرنے والے اداروں نے گینگ وار کے کمانڈر سعید پٹھان کی تلاش میں سرچ آپریشن کیا۔ کارروائی کے دوران گینگ وار کے دو کارندے دھر لئے گئے۔ سائٹ اے ایریا میں پولیس نے کارروائی کر کے دو اسٹریٹ کریمنلز کو گرفتار کر لیا۔


http://www.urdutimes.com/news/10310.html
سمجھوتہ ایکسپریس 25 فروری کو بحال ہونیکا امکان
لاہور: پاکستان ریلویز نے امکان ظاہر کیا ہے کہ پاکستان اور بھارت کے درمیان گزشتہ روز ملتوی ہونے والی سمجھوتہ ایکسپریس سروس 25 فروری کو بحال ہو جائے گی۔ تاہم پاکستان کے محکمہ سیاحت کے لاہور دفتر کا کہنا تھا کہ دونوں ممالک کے درمیان چلنے والی دوستی بس سروس بھارتی حکام کی کلیئرنس کے بعد بحال کی جائے گی۔ واہگہ اور اٹاری کے درمیان چلنے والی بین الاقوامی ٹرین کے انتظامات کے ذمہ دار پاکستان ریلوے کے ایک عہدیدار کا کہنا تھا کہ ہندوستانی ریلوے حکام نے ہمیں بتایا ہے کہ وہ ایک ہزار مسافروں کو دہلی سے چھتیس گڑھ پہنچانے کے لیے اتر پردیش روٹ پر ایک خصوصی ٹرین چلا رہے ہیں۔ خیال رہے کہ رواں ہفتے پیر کے دن پاکستان سے ہندوستان جانے کے لیے مسافروں کی تعداد 200 تھی۔پاکستان ریلویز کے عہدیدار کا کہنا تھا کہ پیر کے روز کے لیے جن مسافروں کو ٹکٹ جاری کیے گئے تھے وہ آئندہ کسی بھی روز کے لیے موثر رہیں گے۔ انھوں نے مزید بتایا کہ سمجھوتہ ایکسپریس میں 500 مسافروں کی گنجائش موجود ہے۔ واضح رہے کہ سمجھوتہ ٹرین سروس ہندوستانی ریاست ہریانہ میں جاری جاٹ برادری کے پرتشدد مظاہروں کے دوران سیکیورٹی کے باعث ملتوی کی گئی ہے۔


http://www.urdutimes.com/news/10306.html
نیب پر تنقید ، وزیر اعظم کیخلاف درخواست قابل سماعت قرار
لاہور : لاہور ہائیکورٹ نے وزیر اعظم نواز شریف کے نیب پر تنقیدی بیان کے خلاف درخواست پر ہائی کورٹ آفس کے اعتراض کو ختم کر کے اسے قابل سماعت قرار دے دیا ہے ۔ لاہور ہائیکورٹ کے جسٹس شاہد وحید کے رو برو تحریک انصاف کے رہنما اور لائرز ونگ کے سربراہ گوہر نواز سندھو ایڈووکیٹ کی درخواست اعتراض کے ساتھ پیش کی گئی ۔ سماعت کے دوران بتایا گیا کہ ہائیکورٹ آفس نے درخواست پر دوبارہ اعتراض لگایا دیا ہے جس کا کوئی قانونی جواز نہیں ہے کیونکہ درخواست میں ترمیم کر کے اس کو دوبارہ دائر کیا گیا ہے۔ درخواست گزار وکیل گوہر نواز سندھو نے استدعا کی کہ ہائیکورٹ آفس کے اعتراض کو ختم کر کے اس سماعت کے لیے پیش کرنے کی ہدایت کی جائیں جس پر جسٹس شاہد وحید نے درخواست اعتراض ختم کرکے اسے سماعت کے لیے پیش کرنے کی ہدایت کردی ۔ درخواست میں کہا گیا کہ نیب ملک بھر میں کرپشن کے خلاف سرگرم ہے لیکن وزیر اعظم نے نیب کے بارے جو بیان د یا ہے وہ نیب کے ادارے پر دباؤ ڈالنے کے مترادف ہے ۔ درخواست گزار وکیل کے مطابق نیب ایک آزاد اور خودمختار ادارہ ہے ۔ یہ وزیر اعظم کے ماتحت نہیں اس طرح وزیر اعظم نواز شریف نے نیب کے با رے میں بیان دے کر نیب میں زیر سماعت مقدمات میں مداخلت کی ہے ۔ درخواست میں استدعا کی گئی کہ وزیر اعظم کو نیب کے معاملات میں مداخلت سے روکا جائے ۔


http://www.urdutimes.com/news/10289.html
بری صحبت سے منع کرنے پر بیٹے کے ہاتھوں باپ قتل
تلہ گنگ: تلہ گنگ میں بری صحبت سے منع کرنے پر بدبخت بیٹے نے والد کو موت کے گھاٹ اتار دیا۔ تفصلات کے مطابق تلہ گنگ کے علاقے ٹمن میں گھریلو جھگڑے کے دوران ملزم بیٹے نے مبینہ طور پر گلا دبا کر حقیقی والد کو قتل کر دیا۔ ملزم باپ کو قتل کرنے کے بعد موقع سے فرار ہو گیا ملزم کے بھائی عبداللہ کی مدعیت میں تھانہ ٹمن میں مقدمہ درج کروا دیا عبداللہ نے مقدمہ میں موقف اختیار کیا کہ میرا والد بھائی کو بری صحبت سے بچنے کی نصیحت کرتے تھے بھائی نے تعیش میں آ کر والد کا گلہ دبا کر قتل کر دیا۔


http://www.urdutimes.com/news/10288.html
لاہور : شادی کے پانچ سال بعد غیرت کے نام پر بیوی کا قتل
لاہور: لاہور میں ایک شخص نے شادی کے پانچ سال بعد غیرت کے نام پر اپنی بیوی کو قتل کرکے فرار ہو گیا۔ مقتولہ ایک بچے کی ماں تھی۔لاہور میں غیرت کے نام پر بیوی کے قتل کا واقعہ شفیق آباد کے علاقے مالی پورہ بند روڈ پر پیش آیا۔ پولیس کے مطابق نصیب علی کو اپنی بیوی کلثوم بی بی کے کردار پر شک تھا، اسی بنیاد پر وہ اپنی بیوی سے اکثر جھگڑتا رہتا تھا۔وقوعہ سے قبل کلثوم ناراض ہو کر میکے چلی گئی۔ لیکن نصیب علی منا کر واپس لے آیا اور تیز دھار آلے سے قتل کر دیا۔انچارج انویسٹی گیشن پولیس ،شفیق آباد کے مطابق بہت جلد ملزم کو گرفتار کر لیا جائے گا۔موبائل فرانزک لیب کی مدد سے شواہد اکٹھے کرنے کے بعد لاش پوسٹمارٹم کے لئے مردہ خانے منتقل کر دی گئی۔


http://www.urdutimes.com/news/10280.html
پشاور میں پولیس کا سرچ آپریشن، 38 مشتبہ افراد گرفتار
پشاور: پشاور میں پولیس اور سیکیورٹی فورسز کی جانب سے سرچ آپریشن کے دوران کرایہ داری کی دستاویزات نہ رکھنے والوں سمیت 38 مشتبہ افراد کو گرفتار کر لیا گیا۔تفصیلات کے مطابق پشاور میں تھانہ گلبرگ کے حدود خیبر سپر مارکیٹ میں پولیس اور سیکیورٹی فورسز کی جانب سے مشترکہ سرچ آپریشن کیا گیا۔ سرچ آپریشن میں سراغ رساں کتوں کی مدد بھی لی گئی۔پولیس کے مطابق سرچ آپریشن کے دوران کرایہ داری کی دستاویزات جمع نہ کرانے پر 12 افراد، ایک افغان شہری اور 25 دیگر مشتبہ افراد کو گرفتار کیا گیا


http://www.urdutimes.com/news/10274.html
سرگودھا: بچی سے مبینہ زیادتی کی کوشش، 2 افراد گرفتار
سرگودھا: سرگودھا کی تحصیل کمالیہ میں بچی سے مبینہ زیادتی کی کوشش کی گئی، درندہ صفت انسانوں نے بچی کو تیز دھار آلے سے زخمی کر دیا، متاثرہ بچی کو تشویشناک حالت میں کمالیہ کے ہسپتال میں داخل کرا دیا گیا، پولیس نے 2 افراد کو حراست میں لے لیا۔ پولیس کے مطابق محلہ بھلول والا میں ایک بھٹا مزدور کی 4 سالہ بچی کو نامعلوم ملزمان نے زیادتی کا نشانہ بنانے کی کوشش کی گئی۔ اس دوران انہوں نے بچی کو تیز دھار آلے سے تشد د کا نشانہ بھی بنایا، تاہم بچی کی چیخ پکار سن کر محلے کے لوگ جمع ہوگئے اور بچی کو تشویشناک حالت میں تحصیل اسپتال کمالیہ منتقل کیا۔ دوسری جانب نامعلوم ملزمان جائے وقوع سے فرار ہو گئے، پولیس نے 2 مشکوک افراد کو حراست لیکر تحقیقات کا آغاز کر دیا۔


http://www.urdutimes.com/news/10270.html
ساہیوال جیل میں قتل کے 2 مجرموں کو پھانسی دیدی گئی
ساہیوال: ساہیوال کی سنٹرل جیل میں منگل کی علی الصبح قتل کے 2 مجرموں کو پھانسی دے دی گئی۔جیل ذرائع کے مطابق علی الصبح پہلی پھانسی مجرم فیض کو دی گئی۔مجرم نے 1992 میں برکت نامی شخص کو قتل کیا تھا۔ جبکہ دوسری پھانسی قتل کے مجرم رمضان کو دی گئی۔اس نے 2004 میں جائیداد کے تنازعے پر 3 خواتین کو قتل کیا تھا۔


http://www.urdutimes.com/news/10264.html
این آئی سی ایل میں نیا اسکینڈل سا منے آ گیا
اسلام آباد: وزارت تجارت کے ماتحت ادارہ نیشنل انشورنس کمپنی لمیٹڈ میں فراڈ کی نئی مثال قائم ہوگئی،2010 کے5 ماہ کے دوران افسران کے نام پرٹکٹ خریدے گئے، سفر کا کوئی ریکارڈنہیں، انکوائری رپورٹ نے بھانڈاپھوڑدیا۔ انکوائری رپورٹ کے مطابق 96 لاکھ روپے مالیت کے فضائی ٹکٹ ٹریول ایجنسی سے خریدے گئے جس کی ملازمین کے پرسنل اورسرکاری ریکارڈمیں کوئی تفصیل نہیں ہے۔ذرائع کے مطابق ستمبر2014 میں انکوائری رپورٹ سے ثبوت ملنے کے باوجودمتعلقہ حکام ذمے داران کے خلاف کارروائی سے گریزکر رہے ہیں۔ ذرائع کاکہناہے کہ مختلف ا?ڈٹ پیرازکی روشنی میں ہونے والی انکوائری کے دوران انکوائری کمیٹی نے افسران کاسفری ریکارڈطلب کیاتواسسٹنٹ منیجرہیومن ریسورس ڈپارٹمنٹ کی جانب سے جواب دیا گیا کہ ٹی اے ڈی اے اورسفر کے حوالے سے کوئی ریکارڈ نہیں ہے۔انکوائری کمیٹی نے اس جواب کی روشنی میں معاملہ ایف آئی اے کوبھیجنے کی سفارش کی اورٹریول ایجنسی سے 96 لاکھ روپے کی رقم واپس لینے کے لیے کارروائی کاآغازکرنے کاکہا گیا۔ذرائع کا کہنا ہے کہ این آئی سی ایل نے ڈیڑھ سال سے زیادہ عرصہ گزر جانے کے باوجود اب تک کسی بھی ذمے دارکے خلاف کارروائی نہیں کی۔انکوائری رپورٹ میں یہ سوال بھی اٹھایا گیاکہ ان فضائی ٹکٹوں کی تفصیل نہ ملنے کے باوجود شعبہ فنانس نے ادائیگی کیسے کی اورانٹرنل آڈٹ کے شعبے نے آڈٹ کیسے کیا؟ اس لیے شعبہ فنانس کے ذمے داران کے خلاف کارروائی کی بھی سفارش کی گئی۔این آئی سی ایل کے ایگزیکٹو ڈائریکٹر آپریشنزاینڈفنانس نصرت حسین کا کہناتھاکہ انکوائری رپورٹ کی روشنی میں ذمے داران کے خلاف کارروائی پائپ لائن میں ہے، ایف آئی اے کوکیس دیا جائے گا۔ نصرت حسین کا کہنا تھاکہ جن افسران کے نام پر فضائی ٹکٹ جاری ہوئے ان سے بیانات لیے گئے جس میں افسران کاکہنا ہے ان کے علم میں لائے بغیر ان کے نام پرٹکٹ جاری ہوئے تاہم ان ٹکٹوں پرسفرکس نے کیاانھیں معلوم نہیں۔


http://www.urdutimes.com/news/10261.html
نیب کا 50ن لیگ کے سرکردہ لوگوں کیخلاف تحقیقات کاعندیہ
اسلام آباد: قومی احتساب بیورو (نیب ) نے پنجاب سے مسلم لیگ (ن) کے 50 سرکردہ رہنماں کے خلاف اربوں روپے کی کرپشن کی تحقیقات شروع کرنے کا فیصلہ کیا ہے گورنر پنجاب رفیق رجوانہ کے خلاف بھی ایک ارب روپے کرپشن کی تحقیقات شروع کرنے کا فیصلہ کیا ہے ۔ نیب ذرائع نے انکشاف کیا ہے کہ پنجاب کی 50 اعلی مقتدر شخصیات کے خلاف کرپشن تحقیقات کا فیصلہ کیا گیا ہے ان شخصیات پر سرکاری زمینیں ہتھیانے ، سرکاری فنڈز ہضم کرنے اور اختیارات کا ناجائز اختیارات کے استعمال کرنے کے الزمات ہیں ۔گورنر پنجاب کو بہاالدین زکریا یونیورسٹی لاہور کیمپس میں مبینہ ایک ارب روپے کی کرپشن بارے پوچھ گچھ کی جائے گی ۔ رفیق رجوانہ بہاالدین زکریا یونیورسٹی کے قانونی مشیر تھے جب یہ کرپشن کی گئی نیب نے اس سکینڈل میں وائس چانسلر ، رجسٹرار وغیرہ کو پہلے ہی حراست میں لے رکھا ہے ۔شاہ صدر میں سرکاری زمین کی لیز پر الاٹمنٹ ، چنیوٹ میونسپل کمیٹی کے فنڈز سے دریائے چناب پر پل کی تعمیر اور ناجائز اثاثے بنانے پر شریف خاندان کے مقتدر شخصیات جن میں وزیر اعلی پنجاب شہباز شریف ، حمزہ شہباز شریف ، سلمان شہباز اور رمضان شوگر مل کے دیگر ڈائریکٹرز سے پوچھ گچھ کئے جانے کا امکان ہے ۔ سرکاری زمینوں پر قبضہ کرنے پر ڈپٹی سپیکر پنجاب اسمبلی اختر گورچانی کے خلاف کرپشن تحقیقات کا فیصلہ کیا گیا ہے ۔ انسپکٹر جنرل جیل خانہ جات اور سابق وزیر جیل خانہ جات کے خلاف قیدیوں کے لئے 3 ارب روپے کی ناقص غذائی اشیا خریدنے کی تحقیقات کا فیصلہ کیا ہے آڈٹ حکام نے اس سکینڈل کا انکشاف کیا ہے ۔ رانا ثنا اللہ اور رانا مشہود کے خلاف کرپشن اور ناجائز اثاثے بنانے اور سرکاری فنڈز کا غلط استعمال کے الزامات کی تحقیقات التوا میں پڑی ہیں ۔ ایم پی اے سردار آصف نکئی ،ایم این اے رانا اسحاق ، ایم این اے افتخار شاہ کے خلاف کرپشن تحقیقات شروع کئے جانے کا امکان ہے ۔رپورٹ کے مطابق مسلم لیگ (ن) کے ایم پی اے وارث کھکو اور حسنین کنسٹرکشن کمپنی کی مالک راشدہ یعقوب کے خلاف کرپشن تحقیقات بھی التوا کا شکار ہیں ۔ اورنج ٹرین منصوبہ کے ایم ڈی کے علاوہ میٹروبس منصوبہ راولپنڈی میں کروڑوں روپے کی کرپشن پر حنیف عباسی و دیگر اعلی افسران کے خلاف کرپشن تحقیقات کئے جانے کا امکان ہے ۔ذرائع کے مطابق پنجاب پولیس میں 65 کروڑ روپے کے پٹرول خریدنے بارے بھی اعلی پولیس حکام کے خلاف تحقیقات آخری مرحلہ میں ہیں اس میں آئی جی پنجاب و دیگر اعلی افسران کو شامل تفتیش کئے جانے کا امکان ہے ۔نیب ذرائع کے مطابق پنجاب کے اعلی بیوروکریسی کے خلاف التوا میں پڑے اربوں روپے کرپشن مقدمات کو بھی جلد حتمی نتیجہ تک پہنچایا جائے گا ۔وزیر اعظم نواز شریف ، شہباز شریف کے خلاف پہلے ہی تحقیقات مکمل ہو چکی ہیں ۔


http://www.urdutimes.com/news/10252.html
لشکر جھنگوی کے ڈیتھ اسکواڈ کا سرغنہ آصف چھوٹو گرفتار
ڈیرہ غازی خان: حساس اداروں نے انتہائی مطلوب دہشتگرد کو ڈیرہ غازی خان سے گرفتار کر لیا۔ دہشتگرد کی زندہ یا مردہ گرفتاری پر انعام مقرر تھا۔ کراچی سمیت ملک بھر میں دہشت گردی کی بڑی وارداتوں میں مطلوب دہشت گرد آصف چھوٹو کی گرفتاری ڈیرہ غازی خان سے عمل میں آئی۔ حساس اداروں نے گرفتاری کے بعد بدنام زمانہ دہشت گرد کو تفتیش کے لئے نامعلوم مقام پر منتقل کر دیا ہے۔ آصف چھوٹو قانون نافذ کرنے والے اداروں کی انتہائی مطلوب دہشت گردوں کی فہرست میں شامل تھا۔ رضوان عرف ناصر عرف آصف چھوٹو کا تعلق مظفر گڑھ سے ہے۔ آصف چھوٹو نے انیس سو اٹھانوے میں کلفٹن برج پر کام کرنے والے دو ایرانی انجینئروں مرتضی اور فورمین انجینئر علی محمد کو اپنے دیگر چار ساتھیوں کے ساتھ مل کر ٹارگٹ کلنگ کا نشانہ بنایا۔ آصف چھوٹو نے کلفٹن کے علاقے میں ہی ایم ڈی پی ایس او شوکت رضا کو بھی قتل کیا۔ آصف چھوٹو گروپ نے جمشید کواٹرر کے علاقے میں سابق جنرل موسی کے بیٹے اور اس وقت کے چیئرمین پی آئی اے کو بھی فائرنگ کر کے قتل کیا۔ آصف چھوٹو کے خلاف کراچی میں متعدد مقدمات درج ہے جس میں سے کسی ایک میں بھی گرفتار نہیں ہو سکا۔ آصف چھوٹو نے نوے کی دہائی میں کالعدم سپاہ صحابہ میں شمولیت اختیار کی۔ آصف چھوٹو کو پہلے کالعدم لشکر جھنگوی کراچی کا امیر بنایا گیا۔ ملک اسحاق کی ہلاکت کے بعد آصف چھوٹو کو کالعدم لشکر جھنگوی کا امیر مقرر کیا گیا۔ آصف چھوٹو کی زندہ یا مردہ گرفتاری پر حکومت نے انعام کا اعلان کر رکھا تھا۔


http://www.urdutimes.com/news/10248.html
غیر قانونی بھرتیاں، آئیسکو چیف یوسف اعوان برطرف
اسلام آباد:آئیسکو میں غیرقانونی بھرتیوں کی انکوائری رپورٹ وزیراعظم کو پیش کر دی گئی۔ رپورٹ میں بتایا گیا ہے کہ بھرتیوں میں ملوث چیف ایگزیکٹو آئیسکو محمد یوسف کو برطرف کر دیا گیا ہے۔رپورٹ میں بتایا گیا ہے کہ غیرقانونی بھرتیوں میں ملوث چیف ایگزیکٹو آئیسکو محمد یوسف اعوان کو برطرف کر کے تمام بھرتیاں بھی ختم کر دی گئی ہیں۔ پیپکو نے آئیسکو میں غیرقانونی بھرتیوں سے متعلق رپورٹ 3 دسمبر کو اپنی سفارشات کے ساتھ وزارت پانی و بجلی کو پیش کی تھی۔


http://www.urdutimes.com/news/10247.html
دو پولیس اہلکاروں کو نوکری سے فارغ کردیا
اسلام آباد : ناکے پر افغان باشندے سے رشوت لینے پر ایس ایس پی آپریشنز نے نوٹس لیتے ہوئے دو پولیس اہلکاروں کو نوکری سے فارغ کردیا،کشمیر ہائی وئے پر موجود ناکہ خیبر چوک پر افغان باشندے سے ہیڈکانسٹیبل محمدعارف اور کانسٹیبل صفدر نے چار ہزار روپے رشوت لی تھی جس پر کارروائی کی گئی ہے ۔ ذرائع کے مطابق افغان باشندے سے ناکے پر رشوت لینے والے دو پولیس اہلکاروں کو ایس ایس پی آپریشنز ساجد کیانی نے نوٹس لیتے ہوئے نوکری سے فارغ کردیا ہے ۔کشمیر ہائی وئے پر موجود ناکہ خیبر چوک پر افغان باشندے سے ہیڈکانسٹیبل محمدعارف اور کانسٹیبل صفدر نے چار ہزار روپے رشوت لی تھی جس پر کارروائی کی گئی ہے ۔ واضح رہے کہ افغان باشندہ شکایت لیکر ایس ایس پی ساجد کیانی کے دفتر پہنچ گیا تھا اور موقف اختیارکیاتھا کہ میرے پاس پاسپورٹ اور دیگر کاغذات پورے تھے جبکہ مذکورہ اہلکاروں نے بے جا تنگ کیااور چار ہزار روپے رشوت بھی طلب کی ہے جس کے بعد ایس ایس پی ساجد کیانی نے اپنی گاڑی میں افغان باشندے کو پولیس اہلکاروں کی شناخت کیلئے بھیجااورجرم ثابت ہونے پر ہیڈکانسٹیبل محمدعارف اور کانسٹیبل صفدر کو نوکری سے فارغ کردیا گیاہے ۔


http://www.urdutimes.com/news/10235.html
بغیر قانونی دستاویزات سفر کرنیوالے10 افغان باشند ے گرفتار
کوئٹہ: فرنٹیئر کور کے عملے نے کوئٹہ میں کا رروائی کر تے ہوئے بغیر قانونی دستاویزات کے سفر کرنیوالے10 افغان باشندوں کو گرفتار کر لیا۔ تفصیلات کے مطابق گزشتہ روز فرنٹیئر کور کے عملے نے کوئٹہ کے مختلف علاقوں میں کا رروائی کر تے ہوئے بغیر قانونی دستاویزات کے سفر کرنیوالے 10 افغان باشندوں کو گرفتار کر لیا جنہیں مزید تفتیش کیلئے پولیس کے حوالے کر دیا۔


http://www.urdutimes.com/news/10234.html
کوئٹہ ،ایف سی اور پولیس کا مشترکہ سرچ آپریشن
کوئٹہ : صوبائی دارالحکومت کوئٹہ میں فرنٹیئر کور اور پولیس نے رند گڑھ کے علاقے میں مشترکہ سرچ آپریشن کے دوران 5 مشتبہ افراد سمیت33 افغان باشندوں کو گرفتار کرکے اسلحہ،گولہ بارود اور مواصلاتی آلات برآمد کر لیا ایف سی ترجمان کے مطابق گزشتہ روز فرنٹیئر کور اور کوئٹہ پولیس کے عملے نے کوئٹہ کے نواحی علاقے رند گڑھ اور ملحقہ علاقوں میں مشترکہ سرچ آپریشن کے دوران5 مشتبہ افراد کو جبکہ غیر قانونی طور پر مقیم28 افغان باشندوں کو گرفتار کر کے ان کے قبضے سے ایس ایم جی3 عدد،رائفلیں7 عدد اور مواصلاتی آلات سمیت سینکڑوں راؤنڈ برآمد کر لئے گرفتار افراد کو تفتیش کیلئے پولیس کے حوالے کر دیا گیا مزید کا رروائی پولیس کا عملہ کر رہا ہے۔


http://www.urdutimes.com/news/10233.html
ایس ای سی پی نے کریڈٹ ریٹنگ کمپنی پر جرمانہ عائد کر دیا
اسلام آباد: سکیورٹیز اینڈ ایکس چینج کمیشن آف پاکستان نے ریگولیٹری فریم ورک اور کوڈ آف کنڈکٹ کی خلاف ورزی اور کمپنی کے ریٹنگ شاپنگ میں ملوث ہونے پر ایک کریڈٹ ریٹنگ کمپنی پر مبلغ چھ لاکھ روپے جرمانہ عائد کر دیا ہے اور کمپنی کو مستقبل میں قوائد و ضوابط کی مکمل پاسداری کرنے کی ہدایت کی ہے۔ کمپنی پر جرمانہ عائد کرنے سے پہلے کمپنی کو شنوائی کا مناسب موقع فراہم کیا گیا۔ ایس ای سی پی یہ سمجھتا ہے کہ ملک میں کیپیٹل مارکیٹ کے فروغ اور کارپوریٹ گورننس کے قیام کے لئے کریڈٹ کمپنیوں کا اہم کردار ہے اور ان کے نظام میں شفافیت انتہائی اہمیت کی حامل ہے۔ ایس ای سی پی میں گزشتہ سال ملک میں موجود دونوں کریڈٹ ریٹنگ کمپنیوں کی آن سائٹ انسپکشن کی۔ اس انسپکشن کی رپورٹ میں یہ بات سامنے وآئی کی ایک کریڈٹ کمپنی ریٹنگ شاپنگ میں ملوث ہے۔ ریٹنگ شامل کی تعریف یوں کی جا سکتی ہے کہ ایک کریڈٹ ریٹنگ کمپنی ایک صارف کمپنی کو اس بات پر راغب کرے کہ وہ اسے دوسرے کریڈٹ ریٹنگ کمپنی سے بہتر ریٹنگ دے گی۔ اس بات کے سامنے آنے پر اس کریڈٹ ریٹنگ کمپنی کو اظہار وجوہ کا نوٹس جاری کرتے ہوئے کارروائی کا آغاز کیا گیا۔ کاروائی کی سماعت کے دوران کریڈٹ ریٹنگ کمپنی نے اس بات کا یقین دلایا کہ وہ قوائد و ضوابط پر مکمل عمل درآمد کریں گے۔ کریڈٹ ریٹنگ کمپنیوں کی آن سائٹ انسپکشن ایس ای سی پی کی نگرانی کی کاوشوں کا مستقل حصہ ہو گ۔


http://www.urdutimes.com/news/10232.html
کوئٹہ میں ایرانی ڈیزل سمگل کر نیکی کوشش ناکام
کوئٹہ : فرنٹیئر کے عملے نے کوئٹہ کے مختلف علاقوں میں کا رروائی کر تے ہوئے غیر قانونی طور پر ایرانی ڈیزل سمگل کر نے کی کوشش ناکام بنا تے ہوئے1 لاکھ15 ہزار ایرانی ڈیزل برآمد کر کے 3 آئل ٹینکروں کو قبضے میں لے لیا تفصیلات کے مطابق گزشتہ روز فرنٹیئر کے عملے نے کوئٹہ اور ملحقہ علاقوں میں سبی روڈ پر کارروائی کر تے ہوئے3 آئل ٹینکروں کو روک کر چیک کیا تو ان میں لوڈ 1 لاکھ15 ہزار ایرانی ڈیزل برآمد کر کے قبضے میں لے لیا ایف سی ترجمان کے مطابق برآمد ہونیوالے ڈیزل کو کسٹم حکام کے حوالے کر دیا گیا۔


http://www.urdutimes.com/news/10227.html
غیر ت کے نام پر قتل کرنا کوئی غیرت نہیں ہے، نواز شریف
اسلام آباد : وزیراعظم نواز شریف نے کہا ہے کہ غریت کے نام پر قتل کرنا کوئی غیرت نہیں ہے‘ خواتین کو حقوق دینے کیلئے حکومت اقدامات کررہی ہے ۔ قائد اعظم کے ویژن کو پاکستان میں حقیقت بنانا پر میرا عزم ہے۔ ان خیالات کا اظہار انہوں نے پیر کے روز اسلام آباد میں وزیراعظم آفس میں شر مین عبید چنائے کی دستاویزی فلم کی تقریب رونمائی میں گفتگو کرتے ہوئے کیا۔ انہوں نے کہا کہ شرمین عبید چنائے نے معاشرے کے تاریک پہلو کو اجاگر کیا ہے ۔ شرمین عبید چنائے معاشرے کے چیلنجنگ موضوعات کا انتخاب کرتی ہیں۔ شرمین عبید چنائے کے اقدامات قابل ستائش ہیں۔ انہوں نے کہا کہ اسلام عورتوں کے حقوق پر خصوصی توجہ کا درس دیتا ہے۔ اسلام میں مردوں اور عورتوں کو یکساں حقوق حاصل ہیں۔ انہوں نے کہا کہ عورتوں کو تحفظ اور ان کے حقوق دلانے کیلئے اقدامات کررہے ہیں۔ غیرت کے نام پر قتل کرنے والوں کے خلاف حکومت جو بھی اقدامات ہوئے کرے گی۔ انہوں نے کہا کہ خواتین اس ملک کا فخر ہیں۔ تحریک پاکستان میں بھی عورتوں نے مردوں کے شانہ بشانہ کام کیا۔ انہوں نے مزید کہا کہ قائداعطم کے ویژن کو پاکستان میں حقیقت بنانا میرا عزم ہے۔ ویژن 2025 میں عورتوں کو ترقی اور معاشرے میں خصوصی توجہ دی گئی ہے۔ عورتوں کو معاشرے میں تحفظ دینے کے لئے اقداما ت کررہے ہیں۔


http://www.urdutimes.com/news/10225.html
سینٹرل پاور پر چیزنگ ایجنسی کا نیپرا کے احکامات ماننے سے انکار
اسلام آباد: سینٹرل پاور پر چیزنگ ایجنسی نے نیپرا کے احکامات ماننے سے انکار کرتے ہوئے ایک بار پھر ڈیٹا شیٹس نہ بھجوانے کا فیصلہ کیا ہے نجی ٹی وی کے مطابق نیپرا نے ہر ماہ کی 5 تاریخ تک ڈیٹا شیٹ بھجوانے کا حکم دیا تھا اور خلاف ورزی پر سی پی پی اے کو 10 لاکھ روپے جرمانہ بھی کیا تھا تاہم سی پی پی اے کی جانب سے رواں ماہ فیول پرائس ایڈجسٹمنٹ کا حساب نیپرا کو نہیں بھجوایا گیا، بروقت حساب نہ بھجوانے سے صارفین فیول پرائس ایڈجسٹمنٹ میں فائدہ حاصل کرنے سے محروم رہ گئے


http://www.urdutimes.com/news/10220.html
ایم کیو ایم رہنما حیدر عباس کے ایک بار پھر وارنٹ گرفتاری جاری
کراچی: کراچی میں انسداد دہشت گردی کی عدالت نے اشتعال انگیز تقریر سے متعلق کیس میں ایم کیو ایم کے قائد اور رہنما حیدر عباس رضوی کے ایک بار پھر ناقابل ضمانت وارنٹ گرفتاری جاری کر دیے۔ اشتعال انگیز تقریر سے متعلق کیس کی انسداد دہشتگردی کی عدالت میں سماعت ہوئی۔ تفتیشی افسر نے مفرور ملزمان کی گرفتاری کے لیے مہلت طلب کی۔ عدالت نے ایم کیو ایم کے قائد اور رہنما حیدر عباس رضوی کے ایک بار پھر ناقابل ضمانت وارنٹ گرفتاری جاری کرتے ہوئے سماعت 12 مارچ تک ملتوی کر دی۔ کیس میں ایم کیو ایم سینیٹر طاہر مشہدی بری ہو چکے ہیں۔ ملزمان پر اشتعال انگیز تقاریر میں سہولت کاری کا الزام ہے جس کا مقدمہ تھانہ نیو ٹائون میں درج ہے۔


http://www.urdutimes.com/news/10185.html
ٹنڈوالٰہ یار میں کالعدم تنظیم کے 6 افراد گرفتار
ٹنڈو الہٰ یار: حساس ادارو ں نے ٹنڈولہٰ یار میں کارروائی کر کے کالعدم تنظیم کے 6 سے زائد افراد کو حراست میں لے لیا۔ذرائع کے مطابق ٹنڈ والہٰ یار کے علاقے پاک کالونی میں حساس اداروں کی جانب سے کارروائی کی گئی ، کارروائی کے دوران کالعدم تنظیم 6 افراد کو حراست میں لے کر نامعلوم مقام پر منتقل کردیا گیا ہے۔دوسری جانب کالعدم تنظیم نے پریس ریلیز جاری کی ہے جس میں حساس اداروں کی جانب سے کارروائی کی تصدیق کی گئی ہے۔


http://www.urdutimes.com/news/10179.html
پاک افغان سرحد ی علاقے میں ڈرون حملہ، تین افراد ہلاک
ہنگو : لوئرکرم ایجنسی کے قریب پاک افغان سرحد ی علاقے میں امریکی ڈرون حملے میں اہم شدت پسندکمانڈر سمیت تین افراد ہلاک 1 زخمی ہو گیا ہے ۔ جبکہ حملے میں 3 مکان مکمل طور پر تباہ ہو گئے ہیں۔ میڈیا رپورٹس کے مطابق پیر کے روز امریکی جاسوس طیارے نے لوئر کرم ایجنسی کے قریب پاک افغان سرحد ی علاقے میں مختلف مقامات پر تین گھر وں پر میزائل ہیں جس میں اہم کمانڈر سمیت 3 افراد جاں بحق 1زخمی ہو گیا ہے، ذرائع نے بتایا کہ ڈرون حملہ دہشتگردوں کی موجودگی کی اطلاع پر کیا گیا، حملے کے نتیجے میں دو گاڑیاں تباہ ہوئیں ایک شہری زد میں آکر زخمی ہوا، کارروائی خفیہ اطلاعات پر کی گئی، سیکیورٹی ذرائع کے مطابق پاکـ افغان سرحد کے ساتھ لوئر کرم ایجنسی کے علاقے شھیدانو ڈھنڈ میں مشتبہ عسکریت پسندوں کے ٹھکانوں پر ڈرون سے متعدد میزائل فائر کیے گئے۔ ڈرون حملے کے نتیجے میں عسکریت پسندوں کے 3 ٹھکانے تباہ ہو ئے، امریکی جاسوس طیارے کی نقل و حرکت سے علاقے میں خوف و ہراس پھیل گیا ۔


http://www.urdutimes.com/news/10176.html
سانگھڑ: نکاح سے چند گھنٹے قبل نوجوان جاں بحق
سانگھڑ: ضلع سانگھڑ کے گائوں میں نوجوان دلہا اور والدین کی اکلوتی اولاد، نکاح سے چند گھنٹے قبل دل کا دورہ پڑنے سے جاں بحق ہوگیا۔ پولیس ذرائع کے مطابق واقعہ شاہ پور چاکر کے قریب گائوں امان اللہ ڈاہری میں پیش آیا۔ 21 سالہ دلہا شاہ نواز کی شادی اسی گائوں کے رہائشی اپنے چچا کی لڑکی سے طے تھی۔ بارات روانگی کی تیاریاں ہو رہی تھیں کہ دلہا کی طبیعت اچانک خراب ہوگئی جسے اسپتال لیجایا گیا لیکن وہ انتقال کرگیا۔ واقعے کے بعد گائوں میں سوگ کی کیفیت ہے، بوڑھے والدین اپنے اکلوتے بیٹے کی موت پر غم سے نڈھال ہیں جبکہ شادی کی تقریب کیلئے بنایا جانے والا کھانا جنازے میں شریک افراد میں تقسیم کیا گیا۔


http://www.urdutimes.com/news/10173.html
مہمند ایجنسی میں غیر معینہ مدت کیلئے کرفیو نافذ
پشاور: وفاق کے زیرِ انتظام قبائلی علاقے فاٹا کی مہمند ایجنسی میں غیر معینہ مدت کے لیے کرفیو نافذ کردیا گیا۔ سیکیورٹی فورسز نے لاؤڈ اسپیکر کے ذریعے کرفیو کے نفاذ کا اعلان کیا جبکہ علاقے میں فورسز کا گشت مزید بڑھا دیا گیا ہے۔ کرفیو کے نفاذ کے بعد سیکیورٹی فورسز نے مہمند ایجنسی کے مختلف علاقوں میں شدت پسندوں کے خلاف سرچ آپریشن کا آغاز کر دیا۔ کرفیو کے دوران ایجنسی بھر کے تمام تعلیمی و تجارتی مراکز بند رہیں گے جبکہ لوگ گھروں میں محصور ہوگئے ہیں۔ پولیٹیکل انتظامیہ کے مطابق کرفیو کے نفاذ کا فیصلہ ایجنسی میں ہونے والے حالیہ دہشت گردی کے واقعات کے بعد کیا گیا۔ یاد رہے کہ گذشتہ ہفتے مہمند ایجنسی میں 2 مقامات پر دہشت گردوں کے حملے کے نتیجے میں خاصہ دار فورس کے 9 اہلکار ہلاک ہوگئے تھے۔ مہمند ایجنسی میں حملوں کی ذمہ داری کالعدم تحریک طالبان پاکستان (ٹی ٹی پی) سے الگ ہو کر شدت پسند تنظیم داعش کی حمایت والے عسکریت پسند گروہ جماعت الاحرار نے قبول کی تھی۔ واضح رہے کہ جماعت الاحرار میں طالبان کے مہمند ایجنسی کے شدت پسند شامل ہوئے تھے جبکہ سیکیورٹی ذرائع کے مطابق اب اس کے تمام کمانڈرز اور عسکریت پسند سرحد پار افغانستان میں موجود ہیں۔ مہمند ایجنسی وفاق کے زیرِانتظام قبائلی علاقوں میں سے ایک ہے۔ پاک افغان سرحد پر واقع ان قبائلی علاقوں میں فوج متعدد آپریشنز کر چکی ہے جس کے بعد یہاں سیکیورٹی صورتحال بہتر کرنے کا دعویٰ کیا گیا۔ مہمند ایجنسی کے ساتھ واقع خیبر ایجنسی میں گذشتہ 2 برسوں میں دو آپریشن 'خیبرون' اور 'خیبرٹو' کیے گئے جبکہ شمالی وزیرستان میں جون 2014 سے آپریشن ضرب عضب جاری ہے۔ مہمند ایجنسی میں قیام امن کے لیے ایک 'امن کمیٹی' بھی بنائی گئی۔ 2 ماہ قبل مہمند ایجنسی کی تحصیل بازئی کی کمیٹی نے رضاکارانہ طور پر ہتھیار واپس کیے تھے، اس موقع پر امن کمیٹی کے چیف ملک سلطان نے کہا تھا کہ علاقے میں امن قائم ہو چکا ہے۔


http://www.urdutimes.com/news/10171.html
نیب کا پی پی رہنما فرزانہ راجہ سے تحقیقات کرنیکا فیصلہ
اسلام آباد: قومی احتساب بیورو (نیب نے )بینظیر انکم سپورٹ پروگرام کی سابق چیئرپرسن فرزانہ راجہ کے گرد نیب کا گھیرا تنگ کرنے کا فیصلہ کیا ہے۔ نجی ٹی وی کے مطابق بینظیر انکم سپورٹ پروگرام میں اربوں روپے کی بدعنوانی کے شواہد جمع کر لیئے گئے ہیں۔ قومی احتساب بیورو نے پی پی رہنما فرزانہ راجہ سے تحقیقات کرنے کا فیصلہ کیا ہے۔ ان سے اشتہارات میں غبن اور غیر قانونی بھرتیوں کی بھی تفتیش کی جائے گی۔ فرزانہ راجہ کو امریکہ سے وطن واپس لانے کے لیئے مختلف آپشنز پر غور بھی ہو رہا ہے۔ اس سلسلے میں ان کی وطن واپسی کے لیئے ریڈ وارنٹ جاری کرنے پر بھی غور کیا جا رہا ہے۔


http://www.urdutimes.com/news/10168.html
مردم شماری صوبائی حکومتوں کی نگرانی میں کرانیکا مطالبہ
کراچی: پیپلز پارٹی کے تحت سندھ میں مردم شماری کے حوالے سے کل جماعتی کانفرنس ہوئی جس میں قرارداد کے ذریعے مطالبہ کیا گیا کہ خانہ و مردم شماری صوبائی حکومتوں کی نگرانی میں کرائی جائے، شماریات کا کام سول ملازمین کے اور سیکورٹی فوج کے حوالے کی جائے۔سندھ میں مردم شماری کے معاملے پر وزیر اعلی ہاؤس کراچی میں کل جماعت کانفرنس وزیر اعلی سید قائم علی شاہ کی صدارت میں منعقد کی گئی، کانفرنس میں ایم کیو ایم، جماعت اسلامی، مسلم لیگ ن، پی ایم ایل فنکشنل، پی ٹی آئی اور قوم پرست جماعتوں کے رہنماؤں نے شرکت کی۔کانفرنس میں صوبے میں مردم شماری کے حوالے سے متفقہ قرار داد پیش کردی گئی۔قرارداد میں خانہ شماری کیلئے کم ازکم 10 دن اور مردم شماری کیلئے کم از کم ایک ماہ کی مدت مقرر کرنے کا مطالبہ کیاجبکہ مردم شماری کا کام سول انتظامیہ سے اور سیکورٹی کے فرائض فوج اور قانون نافذ کرنے والے اداروں سے کرانے کا مطالبہ کیا گیا ۔قراردادمیں یہ بھی مطالبہ کیا گیا کہ دوسرے صوبوں سے انتقال آبادی کے درست اعدادوشمار مرتب کیے جائیں۔قرار داد میں مزید کہا گیا کہ نادرا کو ہدایت کی جائے کہ غیر قانونی شناختی کارڈ رکھنے والے تارکین وطن کی نشاندہی کی جائے اور ایسے افراد کے شناختی کارڈ منسوخ کیے جائیں اورشماریاتی ادارے کی گورننگ کونسل میں ہر صوبے کو مساوی نمائندگی دی جائے۔ قرار داد میں کہا گیا کہ مردم شماری کے حوالے سے نادرا کے 20 ارکان میں چاروں صوبوں سے مساوی افسران کا تقرر کیا جائے۔اجلاس میں مردم شماری کی ابتدا سے اختتام تک تمام مراحل کی کڑی نگرانی کا مطالبہ بھی قرارداد میں شامل تھا۔


http://www.urdutimes.com/news/10166.html
جس وزیر اعظم کو آلو کے بھاؤ معلوم نہ ہوں وہ کیسے خوشحالی لا سکتا ہے، مشرف
اسلام آباد: آل پاکستان مسلم لیگ کے چیئرمین سید پرویز مشرف نے کہا ہے کہ عام اور غریب آدمی کی تکالیف سے واقف ہوں ، عوام میں آنا چاہتا ہوں لیکن زبردستی مسائل میں الجھایا جا رہا ہے ، ساری صورتحال سے نمٹ لوں پھر ملک کو اتنی ترقی دوں گا کہ دنیا دیکھے گی ، فوج کی طرح سیاست میں بھی سب سے آگے چلوں گا ، جو حکومت ملک کو ترقی اور عوام کو خوشحالی نہیں دے سکتی اسے اقتدار میں رہنے کا کوئی جواز نہیں ، جس ملک کے وزیر اعظم کو آلو کے بھاؤ معلوم نہ ہوں وہ کیسے خوشحالی لا سکتا ہے ، ہر طرف بدحالی ہی بدحالی ہے ، لوگوں کے لئے نوکریاں نہیں لیکن اپنے رشتہ داروں کو لاکھوں روپے کی نوکریوں سے نوازا جا رہا ہے۔ ہمارا منشور عوام کی خوشحالی اور ملک کی ترقی ہے ، بیٹھے بٹھائے تبدیلی نہیں آ سکتی ، جلد عوام کے درمیان ہوں گا۔ ملک میں خوشحالی اور ترقی کے لئے قوم کا ہر فرد آگے بڑھے۔ ان خیالات کا اظہار انہوں نے اتوار کو آل پاکستان مسلم لیگ فیڈرل کیپٹل کے زیر اہتمام ورکرز کنونشن سے ٹیلی فونک خطاب کرتے ہوئے کیا۔ اس موقع پر پارٹی کے مرکزی سیکرٹری جنرل ڈاکٹر محمد امجد ، ایڈیشنل سیکرٹری جنرل مہرین آدم ، مرکزی ڈپٹی سیکرٹری اطلاعات چوہدری اسد محمود ، کوآرڈی نیشن سیکرٹری مصطفی شاہ ، اے پی ایم ایل فیڈرل کیپٹل کے صدر راجہ حماد ، سردار رفیق ، مصطفی شاہ ، پیر علی ، بلال کاظمی ، سردار شاہ نواز ، چوہدری ناظم ، مشتاق گجر ، یٰسین عباسی ، وسیم عباسی ، ملک نور ، سید اقرار ، خرم میر ، ذیشان خان ، طارق عباسی ، فرخ جٹ سمیت دیگر پارٹی رہنما اور کارکنوں کی بڑی تعداد موجود تھی۔ پرویز مشرف نے کنونشن سے خطاب میں اپنی صحت کے حوالے سے اطلاعات کی وضاحت کرتے ہوئے کہا کہ مجھے صرف ریڑھ کی ہڈی میں تکلیف ہے جس کا علاج بیرون ملک سے کرانا چاہتا ہوں ، بلڈ پریشر بھی ہے لیکن صحت پہلے سے کافی بہتر ہے۔ انہوں نے کہا کہ ملک میں عام آدمی کے ساتھ جو کچھ ہو رہا ہے اس سے پوری طرح آگاہ ہوں ، عوام کے لئے پینے کا صاف پانی تک میسر ہے نہ بجلی ، گیس دستیاب ہے۔ حکومت کا مقصد عوام کو خوشحالی اور ملک کو ترقی دینا ہوتا ہے ، جو حکومت یہ سب نہیں کر سکتی اسے اقتدار میں رہنے کا کوئی حق حاصل نہیں ہے۔ قوم بدترین بدحالی کا شکار ہے ، لوگوں کے لئے نوکریاں نہیں ہیں ، غربت میں اضافہ ہو رہا ہے ، لوگوں کی آمدنی کم اور مہنگائی میں اضافہ ہو رہا ہے۔ وزیر اعظم عوام میں کھڑے ہو کر کہتے ہیں کہ آلو پانچ روپے کلو ہے تو لوگ ان پر ہنستے ہیں۔ پرویز مشرف نے کہا کہ ملک میں خوشحالی اور ترقی کے لئے ہر شخص کا فرض ہے کہ وہ آگے بڑھے۔ انہوں نے پارٹی کارکنوں کو منظم ہو کر پارٹی کو آگے بڑھانے کی تلقین کرتے ہوئے کہا کہ مجھے احساس ہے کہ میرا ٹیلی فونک خطاب کافی نہیں ، میں عوام میں آنا چاہتا ہوں ، فوج کی طرح سیاست میں بھی لیڈر کو ہمیشہ آگے ہونا چاہئے لیکن مجھے زبردستی مسائل میں الجھایا جا رہا ہے اور مسائل پیدا کئے جا رہے ہیں ، پہلے اس صورتحال سے نمٹ لوں پھر ملک کو اتنی ترقی دوں گا کہ دنیا دیکھے گی۔ اس موقع پر پارٹی کے مرکزی سیکرٹری جنرل ڈاکٹر محمد امجد نے اپنے خطاب میں انکشاف کیا کہ موجودہ حکمران اپنی دکان چمکانے کے لئے اسلام آباد میں دو نئے ہسپتال اسی فنڈ سے بنا رہے ہیں جس کی منظوری پرویز مشرف دور میں سابق وزیر اعظم شوکت عزیز نے دی تھی۔ انہوں نے کہا کہ پرویز مشرف نے لوکل باڈیز کا تصور دیا اور عوام کو صحیح معنوں میں اختیارات بھی دئیے ، موجودہ حکومت نے سپریم کورٹ کے ڈر سے بلدیاتی انتخابات تو کرا دئیے لیکن اختیارات نہیں دئیے ، سکولوں کے باتھ روم کی چیکنگ وزیر اعظم کا نہیں عوام کے مقامی نمائندوں کا کام ہے۔ ڈاکٹر امجد نے کہا کہ پرویز مشرف جب اقتدار میں آئے تو ملکی زر مبادلہ کے ذخائر ایک ارب ڈالر تھے لیکن اس کے باوجود انہوں نے ملک کو ترقی کی راہ پر گامزن کیا ، مسلم لیگ ن اور پیپلز پارٹی کی حکومتوں نے ملک کو دوبارہ غیر ملکی قرضوں کے چنگل میں پھنسا دیا ہے ، یہی وجہ ہے کہ آج ملک دوسروں کے ہاتھوں یرغمال بن چکا ہے ، غیر ملکی آقاؤں کے حکم پر اداروں کو بیچا جا رہا ہے ، اگر ملک و قوم کو بچانا ہے تو پرویز مشرف جیسے نڈر لیڈر کی ضرورت ہے تا کہ ملک کو دوبارہ اپنے پاؤں پر کھڑا کیا جا سکے ، اداروں سے ٹکر لینا نواز شریف کی پرانی عادت ہے ، کبھی وہ سپریم کورٹ پر چڑھ دوڑتے ہیں اور کبھی فوج سے ٹکر لے لیتے ہیں ، ملک نے اگر کوئی ترقی کی اور دہشت گردی میں کمی ہوئی ہے تو یہ سب فوج کے مرہون منت ہے ، رینجرز اور فوج آگے نہ بڑھتی تو حالات بہتر نہیں ہو سکتے تھے۔ انہوں نے کہا کہ 2005ء میں جب تباہ کن زلزلہ آیا تو بحالی کے لئے چار ارب ڈالر کی ضرورت تھی ، پرویز مشرف کے کہنے پر دنیا بھر سے سوا پانچ ارب ڈالر کی امداد ملی لیکن جب زرداری کے دور میں سیلاب آیا تو ایک ارب ڈالر بھی اکٹھا نہ ہو سکا ، اگر کسی نے وعدہ بھی کیا تو شرط رکھی کہ وہ یہ پیسہ اپنی این جی اوز کی نگرانی میں دیں گے تا کہ کرپشن نہ ہو۔ پرویز مشرف مضبوط ارادوں اور دلیری کی وجہ سے پوری دنیا میں مقبول ہیں اور انہیں عزت و احترام کی نگاہ سے دیکھا جاتا ہے۔ ڈاکٹر امجد نے بتایا کہ آزاد کشمیر سمیت پورے ملک میں ورکرز کنونشن کے انعقاد کے بعد 22 اور 23 مارچ کو کراچی میں پارٹی سربراہ پرویز مشرف کی صدارت میں سنٹرل ایگزیکٹو کمیٹی کا اجلاس ہو گا جس میں اہم فیصلے کئے جائیں گے۔ کنونشن سے اے پی ایم ایل فیڈرل کیپٹل کے صدر راجہ حماد ، سیدہ فردوس ، حاجی مطلوب ، چوہدری افسر ، سید ہادی رضا رضوی ، راجہ ہارون ، نور الحسن ، سہیل انجم ، راجہ شاہد سمیت دیگر پارٹی رہنماؤں نے بھی خطاب کیا۔


http://www.urdutimes.com/news/10164.html
دفترخارجہ میں 10ارب سکینڈل کاپارلیمنٹ نے نوٹس لے لیا
اسلام آباد: دفتر خارجہ میں 10ارب روپے کے سکینڈل کا پارلیمنٹ نے بھی نوٹس لے لیا، پارلیمنٹ میں اپوزیشن نے توجہ دلاؤ نوٹس کے ذریعے دفتر خارجہ میں دس ارب روپے کے سکینڈل پر بحث کرنے کا فیصلہ کیا ہے۔ دفتر خارجہ کے افسران کی بیگمات نے ذاتی اثرو رسوخ استعمال کرتے ہوئے وفاقی دارالحکومت کے سیکٹر ایچ ایٹ میں 10 ارب کا پلاٹ فلاحی کاموں کیلئے الاٹ کرایا تھا، ان بیگمات نے پغوا کے نام سے ایک چیرٹی تنظیم قائم کر رکھی ہے۔ ذرائع کے مطابق پغوا نامی تنظیم نے دس ارب کا پلاٹ روٹ سکول میلینیم کو 50 کروڑ کی قیمت پر مفت میں فراہم کر دیا۔ روٹ سکول کا مالک سینیٹر راحیلہ مگسی کا داماد ہے اور اس پوری ڈیل میں قواعد و ضوابط کی بڑے پیمانے پر دھجیاں بکھیری گئی ہیں۔ رپورٹ کے مطابق سینٹ کمیٹی نے بھی اس مشتبہ ڈیل کا نوٹس لے لیا اور سی ڈی اے کو حکم دیا تھا کہ اس ڈیل کی تحقیقات کرے، سی ڈی اے حکام نے روٹ سکول کو پلاٹ کی الاٹمنٹ غیر قانونی قرار دیدی ہے۔ اب پارلیمنٹ اس اہم سکینڈل پر بحث اگلے سیشن میں شروع کریگا، سیکرٹری خارجہ کی بیگم نے روٹ سکول کے ساتھ ڈیل اور معاہدے پر پغوا کی طرف سے دستخط کئے ہیں جبکہ سیکرٹری خارجہ نے اس ڈیل کو جائز قرار دیتے ہوئے قومی مفاد اور دفتر خارجہ افسران کے مفاد میں قرار دیا ہے۔ وزیر پارلیمانی امور نے پارلیمنٹ میں جواب دینے کے لئے پلاٹ کی تفصیلات سی ڈی اے سے طلب کر لی ہیں۔


http://www.urdutimes.com/news/10160.html
حکومت نیب سے ناراض ہے اور نہ خوفزدہ، چوہدری نثار
اسلام آباد: وفاقی وزیرداخلہ چوہدری نثار علی خان نے کہا ہے کہ حکومت نیب سے ناراض ہے اور نہ خوفزدہ اور اس کے پر کاٹنے کی ہر گز کوشش نہیں کر رہی، پہلی مرتبہ چیئرمین نیب حکومت اوراپوزیشن کی رضامندی سے منتخب ہوئے اس سے پہلے پرویز مشرف یا آصف زرداری کی ایما پر منتخب ہوتے رہے، نیب تو اصل میں بنی ہی مسلم لیگ (ن) کے خلاف تھی۔ پیپلز پارٹی دور میں جو چیئرمین نیب مقرر ہوئے اس میں میری مشاورت شامل نہیں تھی، گزشتہ پانچ سالوں میں ایف آئی اے ایک مذاق تھا، پیپلز پارٹی ایف آئی اے کی کارروائیوں پر کسی غلط فہمی کا شکار ہے تو عدالتی اسکروٹنی کے لئے تیار ہیں، اگر تحفظات ہیں تو تمام اپوزیشن جماعتوں کے سربراہان کو ان اسکینڈلز کے بارے میں متعلقہ افسران بریفنگ دینے کو تیار ہیں۔ پاکستان دنیا میں شاید واحد اسلامی مملکت ہوگی جہاں پچھلے دور حکومت میں حج اور عمرہ میں بھی کرپشن کی گئی، ایف آئی اے عدالتی حکم پر حج کرپشن اسکینڈل کی تحقیقات کر رہا ہے۔ بھارتی ایئرفورس بیس پٹھان کوٹ واقعے سے متعلق بھارت نے کچھ موبائل نمبرز اور نام شیئرز کئے تھے آئندہ چند روز میں اسپیشل انویسٹی گیشن ٹیم بھارت جائے گی۔ اگر سندھ حکومت کو ڈاکٹر عاصم کے معاملے پر تکلیف ہے تو اسے سیاسی بنانے کے بجائے کیس عدالت میں پیش کرے۔ وفاقی وزیر داخلہ کا کہنا تھا کہ اگر پیپلزپارٹی ایف آئی اے کی کارروائیوں پر کسی غلط فہمی کا شکار ہے تو عدالتی اسکروٹنی کے لئے تیار ہیں، اگر تحفظات ہیں تو تمام اپوزیشن جماعتوں کے سربراہان کو ان اسکینڈلز کے بارے میں متعلقہ افسران بریفنگ دینے کو تیار ہیں، پھر اس کے بعد خود فیصلہ کر لیں کہ اس میں کسی قسم کی حکومتی مداخلت کی گنجائش تھی، اگر آگے نہ بڑھے تو یہ کسی جرم سے کم نہیں ہوگا۔ انہوں نے کہا کہ پاکستان دنیا میں شاید واحد اسلامی مملکت ہوگی جہاں پچھلے دور حکومت میں حج اور عمرہ میں بھی کرپشن کی گئی، آج پیپلزپارٹی کی جانب سے مجھ پر تنقید کی جاتی ہے، کاش وہ اپنے دور حکومت میں کرپشن پر غور کرتے، ایف آئی اے عدالتی حکم پر حج کرپشن اسکینڈل کی تحقیقات کر رہا ہے، ساری کارروائی سیاسی مصلحت سے پاک ہے، ہم نے ایف آئی اے کو حکومتی مداخلت سے بھی دور رکھا، کبھی ایف آئی اے کو نہیں کہا کہ اس کو پکڑ لو یا اس کو چھوڑ دو۔ وفاقی وزیر داخلہ نے کہا کہ کرپشن کیسز میں کئی بڑے سیاسی لوگ شامل ہیں اور کئی میرے دوست بھی ان میں ہیں، ملک کے اربوں روپے بے دردی سے کھائے گئے، اگر میگا اسکینڈلز پر پیپلز پارٹی کو تحفظات ہیں تو میں تمام سیاسی جماعتوں کو حقائق دینے کو تیار ہوں اور اگر اس پر ریٹائرڈ ججز پر مشتمل کمیشن بنانا چاہتے ہیں تو اس کے لئے بھی تیار ہیں لیکن کمیشن میں ایسے ججز کا انتخاب کر لیں جس پر کوئی انگلی نہ اٹھا پائے۔ ان کا کہنا تھا کہ پوری کوشش کی ہے کہ ایف ائی اے کو پاکستان کا ادارہ بنایا جائے جس میں کسی قسم کی سیاسی مداخلت نہ ہو، ایف آئی اے کی اینٹی کرپشن میں ریکوری اربوں روپے میں ہونے لگی ہے جو 2013 سے قبل کروڑوں میں تھی، اور 15ـ2014 کے اعداد و شمار کے مطابق ایف آئی اے نے قومی خزانے میں 14.6 ارب روپے تک جمع کرائے، ایف آئی اے کی اچھی کارکردگی ہے، اس لئے اس ادارے کی کارکردگی کو سیاسی بیان بازی کی نذر نہ کی جائے۔ بھارتی ایئرفورس بیس پٹھان کوٹ حملے پر بات کرتے ہوئے چوہدری نثار کا کہنا تھا کہ پٹھان کوٹ واقعے سے متعلق بھارت نے کچھ موبائل نمبرزاور نام شیئرز کئے تھے، ان سب پر ابتدائی تفتیش ضرور ہوئی ہے مگر اصل تفتیش تب ہوسکتی ہے جب مقدمہ درج ہو اس لئے گوجرانوالہ میں مقدمہ درج کیا گیا لیکن مخالفین نے ایف آئی آرکو طرح طرح سے ڈرامائی انداز میں پیش کرنے کی کوشش کی، قانونی پیش رفت کے لئے ضروری ہے کہ ایف آئی آر درج ہو، جب ممبئی کا واقعہ پیش آیا تو ایف آئی آر پاکستان میں درج ہوئی جب کہ دوسری طرف سے موقف ہے کہ واقعہ کی منصوبہ بندی پاکستان میں ہوئی اور یہاں سے لوگ گئے۔ ان کا کہنا تھا کہ آئندہ چند روز میں اسپیشل انویسٹی گیشن ٹیم بھارت جائے گی جس کے لئے بھارت کو خط لکھا جاچکا ہے جس کا جواب اتفاق میں ملا مگر ساتھ ساتھ کہا گیا ہے کہ جب بھی ٹیم کو آنا ہو تو 5 دن پہلے آگاہ کیا جائے جب کہ بھارتی اطلاعات کی بنیاد پر کچھ گرفتاریاں بھی عمل میں لائی گئی ہیں لیکن ان گرفتاریوں کا ٹیلی فون نمبرز یا ناموں سے کیا تعلق ہے اس کی تفتیش ہونا باقی ہے۔


http://www.urdutimes.com/news/10157.html
پاک بھارت دوستی بس سروس معطل، بکنگ منسوخ
لاہور: پاکستان نے بھارتی ریاست ہریانہ میں پر تشدد ہنگاموں کے بعد دوستی بس سروس عارضی طور پر معطل کر دی۔ پیر کے روز لاہور سے دہلی جانے والے مسافروں کی بکنگ منسوخ کر کے انہیں آگاہ کر دیا گیا۔ بھارتی ریاست ہریانہ میں جاٹ برادری کی طرف سے ملازمت اور تعلیم کے شعبوں میں ریزرویشن کے مطالبات کے لیے نکالے جانے والی ریلی کے بعد حالات خراب ہوئے اور اس کے بعد شروع ہونے والے پر تشد دمظاہروں میں اطلاعات کے مطابق دس افراد جاں بحق ہو چکے ہیں۔ پنجاب ٹور ازم ڈویلپمنٹ اتھارٹی کے منیجر کرنل (ر) خالد نے بتایا کہ ہریانہ میں پر تشدد ہنگاموں کے بعد دوستی بس سروس عارضی طور پر معطل کر دی گئی ہے اور آج پیر کے روز صبح سات بجے نئی دہلی کے لئے روانہ ہونے والی بس کو منسوخ کر دیا گیا ہے۔ انہوں نے بتایا کہ بس سے بیس مسافروں نے بھارت روانہ ہونا تھا تاہم انہیں بکنگ منسوخ کر کے آگاہ کر دیاگیا ہے۔ انہوں نے کہا کہ بھارتی حکام کی جانب سے سکیورٹی کلیئرنگ ملنے تک بس سروس معطل رہے گی ۔


http://www.urdutimes.com/news/10125.html
تعمیراتی کاموں میں80 کروڑ روپے کے گھپلے،ٹھیکیدار گرفتار
فیصل آباد: فیصل آباد میں گزشتہ ڈھائی سال کے دوران تعمیراتی کاموں جن میں سڑکوں کو کشادہ کرنے ، پرانی عمارتوں کی تزئین و آرائش اور ٹف ٹائل اور دیگر میگاپراجیکٹ جس پر اربوں روپے کی لاگت آئے ہے کے بارے میں کرپشن کا انکشاف ہونے پر نیب کی ٹیم نے گزشتہ رات چھاپہ مار کر 80 کروڑ روپے کے گھپلوں میں ملوث ٹھیکیدار کو گرفتار کر لیا ہے ۔آن لائن کو باوثوق ذرائع نے بتایا کہ ان کرپشن میں بعض اعلی افسران کے ساتھ ساتھ ممبران قومی و صوبائی اسمبلی بھی ملوث پائے جا رہے ہیں ۔ آن لائن کے مطابق فیصل آباد کے شہر کی تعمیر و ترقی ، تزئین و آرائش اور مختلف پراجیکٹ جن میں چلڈرن ہسپتال ، ضلع کچہری ، ضلع کونسل کے ساتھ ساتھ نئے تعمیر ہونے والے پل اور شہر کی بعض اہم شاہراہوں کی بار بار ریئپرنگ کے نام پر اربوں روپے حکومت کے خزانے سے نکلوائے گئے بعدازاں ان تزئین و آرائش کے نام پر کروڑوں روپے کے گھپلے کئے گئے ۔ چنانچہ نیب نے ثبوت ملنے پر 80 کروڑ روپے گھپلوں میں ملوث ٹھیکیدار عزیز کو گرفتار کر لیا ہے ۔ ٹھیکیدار کے خلاف سڑکوں کی تعمیر کے دوران اربوں روپے کے ٹھیکے لے کر اس میں 80 کروڑ روپے گھپلے کرنے کا الزام ہے جبکہ وفاقی پارلیمانی سیکرٹری برائے خزانہ رانا محمد افضل ایم این اے نے سابق ڈی سی او فیصل آباد نورالامین مینگل اور کروڑوں روپے کی کرپشن کا الزام عائد کرتے ہوئے تحریری ثبوتوں کے ساتھ فائل اعلی حکام کو پہنچا دی ہے ۔نیب پنجاب نے فیصل آباد کی بعض یونیورسٹیوں جن میں زرعی یونیورسٹی اور جی سی یونیورسٹی بھی شامل ہے ان یونیورسٹیوں کا ریکارڈ بھی طلب کیا ہے ۔ بتایا گیا ہے کہ ان یونیورسٹیوں میں بھی غیر قانونی یونیورسٹیوں کے ساتھ ساتھ تعمیراتی کاموں میں بھی کروڑوں روپے کے گھپلے ہوئے ہیں جبکہ بعض یونیورسٹیوں کے وائس چانسلروں نے اپنے عزیز و اقارب کو نوازنے کے لئے ان کو قواعد و ضوابط سے ہٹ کر نہ صرف ترقیاں دیں بلکہ ان کو اعلی عہدوں پر بھی فائز کیا ۔ نیب کی طرف سے ریکارڈ طلب کرنے پر مختلف ادارے شش و پنج میں مبتلا ہیں جبکہ وزیر اعلی سیکرٹریٹ کی طرف سے ان اداروں کو زبانی ہدایت کی گئی ہے کہ وہ وزیر اعلی سیکرٹریٹ کی اجازت کے بغیر ریکارڈ نیب کے حوالے نہ کیا جائے کیونکہ ان بھرتیوں اور دیگر کرپشن کے الزامات میں بعض صوبائی وزراء اور ممبران اسمبلی بھی انتظامیہ افسران کے ساتھ ساتھ ملوث پائے جاتے ہیں ۔


http://www.urdutimes.com/news/10113.html
خیبرپختونخواہ میں ضمنی بلدیاتی انتخابات کیلئے پولنگ
پشاور :خیبرپختونخوا میں ضمنی بلدیاتی انتخابات کیلئے پولنگ جاری ہے، جس کے لئے سیکیورٹی کے سخت انتظامات کیے گئے ہیں۔پولینگ صبح ساڑھے سات بجے شروع ہوئی اورشام پانچ بجیتک بغیر کسی وقفے کے جاری رہے گی۔صوبائی حکومت کی جانب سے انتخابات کے سلسلے میں امن وامان کی صورت حال بہتربرقرار رکھنے کے لئے پچاس ہزارپولیس اہلکار تعینات کردیے گئے ہیں۔پولنگ کے لئے دوسواٹھترپولنگ اسٹیشن انتہائی حساس جبکہ دوسوچوالیس کوحساس قراردیا گیا ہے اورکسی بھی ناخوشگوارواقعہ سے نمٹنے کے لئے فوج اورفرنٹئیرکانسٹیبلری الرٹ رہے گی۔ پشاور :خیبرپختونخوا میں ضمنی بلدیاتی انتخابات کیلئے پولنگ جاری ہے، جس کے لئے سیکیورٹی کے سخت انتظامات کیے گئے ہیں۔پولینگ صبح ساڑھے سات بجے شروع ہوئی اورشام پانچ بجیتک بغیر کسی وقفے کے جاری رہے گی۔صوبائی حکومت کی جانب سے انتخابات کے سلسلے میں امن وامان کی صورت حال بہتربرقرار رکھنے کے لئے پچاس ہزارپولیس اہلکار تعینات کردیے گئے ہیں۔پولنگ کے لئے دوسواٹھترپولنگ اسٹیشن انتہائی حساس جبکہ دوسوچوالیس کوحساس قراردیا گیا ہے اورکسی بھی ناخوشگوارواقعہ سے نمٹنے کے لئے فوج اورفرنٹئیرکانسٹیبلری الرٹ رہے گی۔


http://www.urdutimes.com/news/10105.html
ڈاکٹر عاصم کے پرسنل اسسٹنٹ لاپتہ ہوگئے
کراچی:کراچی میں سابق مشیر پیٹرولیم ڈاکٹر عاصم کے پرسنل اسسٹنٹ لاپتہ ہوگئے، محمد شکیل الدین دفتر سے گھر جارہے تھے کہ لاپتہ ہوگئے۔ذرائع کے مطابق ڈاکٹر عاصم کے پرسنل اسٹنٹ محمد شکیل الدین فیڈرل بی ایریا کے رہائشی ہیں، شام چار بجے ڈاکٹر ضیا الدین اسپتال سے فیڈرل بی ایریا اپنے گھر جانے کے لئے نکلے اور لاپتہ ہوگئے۔ذرائع کے مطابق محمد شکیل الدین سے اہل خانہ کا شام 4 بجے کے بعد سے کوئی رابطہ نہیں ہوا ہے۔محمد شکیل الدین کے موبائل فون نمبرز بھی بند ہیں۔ اہل خانہ نے پولیس سے بھی رابطہ کرلیا ہے۔


http://www.urdutimes.com/news/10102.html
وزارت داخلہ کی شناختی کارڈ سے متعلق نئی پالیسی کا اعلان
اسلام آباد:وزارت داخلہ نے ملک بھر میں دہرے شناختی کارڈ سے متعلق پالیسی کی منظوری دے دی ہے ،نئی پالیسی کے مطابق ایک سے زائد شناختی کارڈز کو منسوخ کر دیا جائے گا اس وقت ملک بھر میں لوگوں کے پاس 97 ہزار سے زائد دوہرے شناختی کارڈ موجود ہیں جبکہ ان شناختی کارڈز کی منسوخی فیس ایک ہزار روپے مقرر کر دی گئی ہے جس کا باقاعدہ نوٹیفکیشن بھی جاری کر دیا گیا ہے۔ میڈیا رپورٹس کے مطابق وزارت داخلہ نے ملک بھر میں 97 ہزار سے زائد دوہرے شناختی کارڈ کی منسوخی کی پالیسی جاری کر دی ہے جس کے مطابق جن کے پاس ایک سے زائد شناختی کارڈ موجود ہوں وہ اپنے متعلق نادرا آفس میں ایک ہزار روپے فیس کے ساتھ بیان حلفی دیکر اسے منسوخ کروا سکیں گے جبکہ نادرا حکام کو وزارت کی طرف سے ہدایت کر دی گئی ہے کہ وہ شہریوں کو دوہرے شناختی کارڈ کی منسوخی پر تمام سہولیات مہیا کر دیں۔


http://www.urdutimes.com/news/10099.html
عدالتی حکم پر ن لیگی رہنما روحیل اصغر کیخلاف مقدمہ درج
اسلام آباد: مسلم لیگ (ن) کے رہنما اور رکن قومی اسمبلی شیخ روحیل اصغر کے خلاف سیکورٹی گارڈ کو مبینہ طور پر گاڑی سے کچلنے کے الزام میں 6 ماہ بعد اسلام آباد میں عدالتی حکم پر مقدمہ درج کرلیا گیا۔ شیخ روحیل اصغر کے خلاف مقدمہ مقتول سیکیورٹی گارڈ کی اہلیہ شاہین بی بی کی مدعیت میں درج کیا گیا۔ تھانہ کوہسار مری میں درج کیے گئے مقدمے کا نمبر 71 ہے۔ اسلام آباد کی مقامی عدالت نے سیکیورٹی گارڈ کو کچلنے کے الزام میں (ن) لیگ کے رکن قومی اسمبلی شیخ روحیل اصغر کے خلاف مقدمہ درج کرنے کا حکم دیا تھا۔ ایڈیشنل سیشن جج عطا ربانی کی عدالت میں دائر درخواست میں موقف اختیار کیا گیا تھا کہ حکمران جماعت کے رکن قومی اسمبلی شیخ روحیل اصغر نے 10 اگست 2015 کو نجی کمپنی کے سیکیورٹی گارڈ کو گاڑی کے نیچے کچل دیا تھا۔ وکیل مدعی نے عدالت کو بتایا تھا کہ شیخ روحیل اصغر نے راز محمد کو اسلام آباد کے علاقے بلیو ایریا کے فٹ پاتھ پر کچل دیا تھا جو بعد میں ہسپتال میں دم توڑ گیا جبکہ پولیس بااثر شخص کے خلاف مقدمہ درج کرنے سے انکاری ہے۔ پولیس نے عدالت میں جواب جمع کراتے ہوئے موقف اختیار کیا تھا کہ شیخ روحیل کی گاڑی ذوالفقار نامی ڈرائیور چلا رہا تھا اور اس وقت شیخ روحیل اصغر کار میں موجود نہیں تھے۔ سماعت کے بعد ایڈیشنل سیشن جج عطا ربانی نے درخواست منظور کرتے ہوئے تھانہ کوہسار پولیس کو شیخ روحیل کے خلاف مقدمہ درج کرنے کا حکم دے دیا۔


http://www.urdutimes.com/news/10093.html
فیصل آباد، نو منتخب چیئرمین یونین کونسل عدالتی مفرور نکلا
فیصل آباد: مسلم لیگ ن کا نو منتخب چیئرمین یونین کونسل عدالتی مفرور ہونے کی وجہ سے پولیس نے گرفتار کرلیا' ملزم چیئرمین یونین کونسل توقیر حسین کے خلاف امتناعے منشیات کا مقدمہ درج تھا۔ آن لائن کے مطابق مسلم لیگ ن کے چک جھمرہ کے نواحی 155 ر ب کے رہائشی یونین کونسل کے چیئرمین توقیر حسین کے خلاف 2002 میں چک جھمرہ پولیس نے منشیات کے الزام میں مقدمہ درج کیا تھا بعد ازاں ملزم عدالت میں پیش نہ ہوا جس اشتہار قرار دے دیا گیا۔ چنانچہ گزشتہ روز چک جھمرہ پولیس نے بھاری نفری کے ہمراہ چھاپہ مار کر اشتہاری چیئرمین یونین کونسل توقیر حسین کو گرفتار کر کے عدالت میں پیش کردیا۔


http://www.urdutimes.com/news/10091.html
ماں کو قتل کرنیوالا سفاک بیٹا 5 روزہ ریمانڈ پر پولیس کے حوالے
کراچی: کراچی کی مقامی عدالت نے ماں کو قتل کرنے والے سفاک بیٹے غلام ربانی کو پانچ دن کے لئے ریمانڈ پر پولیس کی تحویل میں دے دیا۔ جوڈیشل مجسٹریٹ سائوتھ کی عدالت میں بوٹ بیسن پولیس نے اپنی ماں کے قاتل غلام ربانی کو پیش کیا۔ تفتیشی افسر نے عدالت سے استدعا کی کہ ملزم سے مزید تفتیش کرنی ہے لہذا ریمانڈ دیا جائے۔ عدالت نے ملزم سے سوال کیا کہ آپ نے اپنی والدہ کو قتل کیوں کیا جس پر ملزم نے کہا کہ ماں اور بہن جھگڑ رہی تھیں میں نے غصے میں آ کر ایسا کیا۔ عدالت نے ملزم کو پانچ دن کے لئے پولیس کی تحویل میں دے دیا۔ ملزم غلام ربانی اسٹیٹ بنک میں جوائنٹ ڈائریکٹر ہے، اسے گزشتہ روز پولیس گرفتار کیا تھا۔


http://www.urdutimes.com/news/10089.html
سمندری حدود کی خلاف ورزی، 88 بھارتی ماہی گیروں گرفتار
کراچی: پاکستان میری ٹائم سیکیورٹی ایجنسی نے سمندری حدود کی خلاف ورزی پر 88 بھارتی ماہی گیر کو حراست میں لے لیا بھارتی ماہی گیر پاکستانی حدود میں غیر قانونی طور پر مچھلیوں کے شکار میں مصروف تھے 16 کشتیوں کو بھی ضبط کر لیا گیا۔ پاکستان میری ٹائم سیکیورٹی ایجنسی نے ملک کی سمندری حدود میں گشت کے دوران 88 بھارتی ماہی گیروں کو اس وقت حراست میں لے لیا جب وہ سمندری حدود کی خلاف ورزی کرتے ہوئے پاکستانی حدود میں غیر قانونی طور پر مچھلیوں کے شکار میں مصروف تھے۔ میری ٹائم سیکیورٹی نے بھارتی ماہی گیرون کی 16 کشتیوں کو بھی ضبط کر لیا ہے۔ بھارتی ماہی گیروں کو کراچی کے ڈاکس تھانے کے حوالے کر دیا ہے جہاں ان کے خلاف مقدمہ درج کر کے قانون کے مطابق کارروائی شروع کر دی گئی ہے۔


http://www.urdutimes.com/news/10082.html
پشاور میں 22 اساتذہ ڈیوٹیوں کے حوالے سے بلیک لسٹ قرار
پشاور: میٹرک کے ہونے والے سالانہ امتحانات کے لئے صوبے کے آٹھوں تعلیمی بورڈز نے بائیس اساتذہ کو ڈیوٹیوں کے حوالے سے بلیک لسٹ قرار دیا ہے۔ گزشتہ سال ہونے والے میٹرک، ایف اے کے امتحانات میں انسپکشن ٹیموں کی جانب سے آٹھوں تعلیمی بورڈز کے زیرا ہتمام مختلف امتحانی مراکز پر چھاپے مارے اور غفلت کے مرتکب ہونے پر بائیس اساتذہ کے خلاف کاروائی کی سفارشات تعلیمی بورڈز کو کردی تھی ۔ محکمہ تعلیم کے ذرائع نے بتایا ہے کہ آٹھوں تعلیمی بورڈز میں میٹرک اور ایف اے کے امتحانات کے لئے بلیک لسٹ قرار دیئے جانے والے بائیس اساتذہ کی ڈیوٹیاں آئندہ کسی امتحانی مراکز میں نہیں لگائی جائیگی ۔ اور ان اساتذہ کے بارے میں آٹھوں تعلیمی بورڈز کی جانب سے صوبائی حکومت کو بھی آگاہ کیا ہے۔ تعلیمی بورڈز کے چیئر مینز اور صوبائی حکومت کی جانب سے میٹرک اور ایف اے کے امتحانات کے موقع پر موثر انتظامات کی ہدایات کی جاتی ہیں۔ جس کے باعث آٹھوں تعلیمی بورڈز کی پوزیشن بہتر آ رہی ہے۔


http://www.urdutimes.com/news/10080.html
مردم شماری ایک سال تک موخر ہونے کا امکان
اسلا م آباد: بلوچستان کی جانب سے مردم شماری کی مخالفت کے باعث 28مارچ کو شیڈول مردم شماری موخر ہونے کا امکان ہے، حتمی فیصلہ مشترکہ مفاد کونسل کے اجلاس میں کیا جائے گا، میڈیا رپورٹس کے مطابق بلوچستان کی حکومت نے شیڈول کے مطابق مردم شماری کی مارچ میں ہونے کی مخالف کر دی ہے جبکہ سندھ کی جانب سے مارچ میں مردم شماری کرانے کا دباؤ ڈالا جا رہا ہے ۔ رپورٹ کے مطابق بلوچستان کی مخالفت کے باعث 28مارچ کو ہونے والی مردم شماری 6سے 1سال تک موخر ہونے کا خدشہ ہے تاہم اس کا حتمی فیصلہ 29 فروری کو ہونے والے مشترکہ مفادات کونسل کے اجلاس میں کیا جائے گا ۔اجلاس میں وزیر خزانہ اسحاق ڈار وزیر اعظم کو اس حوالے سے تفصیلی بریفنگ دیں گے ۔


http://www.urdutimes.com/news/10075.html
ملک بھر میں دہرے شناختی کارڈ سے متعلق پالیسی کی منظوری
اسلام آباد: وزارت داخلہ نے ملک بھر میں دہرے شناختی کارڈ سے متعلق پالیسی کی منظوری دے دی ہے، پالیسی کے مطابق ایک سے زائد شناختی کارڈز کو منسوخ کر دیا جائے گا۔ اس وقت ملک بھر میں لوگوں کے پاس 97 ہزار سے زائد دوہرے شناختی کارڈ موجود ہیں جب کہ ان شناختی کارڈز کی منسوخی فیس ایک ہزار روپے مقرر کر دی گئی ہے جس کا باقاعدہ نوٹیفکیشن بھی جاری کر دیا گیا ہے۔ میڈیا رپورٹس کے مطابق وزارت داخلہ نے ملک بھر میں 97 ہزار سے زائد دوہرے شناختی کارڈ کی منسوخی کی پالیسی جاری کر دی ہے جس کے مطابق جن کے پاس ایک سے زائد شناختی کارڈ موجود ہوں وہ اپنے متعلق نادرا آفس میں ایک ہزار روپے فیس کے ساتھ بیان حلفی دیکر اسے منسوخ کروا سکیں گے جب کہ نادرا حکام کو وزارت کی طرف سے ہدایت کر دی گئی ہے کہ وہ شہریوں کو دوہرے شناختی کارڈ کی منسوخی پر تمام سہولیات مہیا کر دیں۔


http://www.urdutimes.com/news/10074.html
لاہور: فیکٹری میں آتشزدگی، چھت گرنے سے 4 افراد زخمی
لاہور: لاہور کی ٹمبر مارکیٹ میں جوتوں کے گودام میں آگ لگ گئ، 4 افراد زخمی جب کہ لاکھوں روپے کا سامان جل کر راکھ ہو گیا، امدادی کام تاخیر سے شروع ہونے سے زیادہ نقصان ہوا۔ لاہور کی ٹمبر مارکیٹ کے علاقے غوثیہ روڈ پر واقع جوتے بنانے والی فیکٹری میں صبح سویرے آگ لگ گئی، دیکھتے ہی دیکھتے آگ نے ساتھ والے گودام کو بھی لپیٹ میں لیا۔ ریسکیو ٹیموں نے موقع پر پہنچ آپریشنز شروع کیا اور قریبا 3 گھنٹے کی فائر فائٹنگ کے بعد آگ پر قابو پا لیا جب کہ اہل علاقہ کے مطابق ریسکیو ٹیمیں انہتائی تاخیر سے پہنچیں۔ ریسکیو حکام کے مطابق آگ کی شدت کافی تھی جس کی وجہ سے قابو پانے پر وقت لگا جب کہ متاثرہ گودام کی چھت گرنے سے 4 افراد بھی زخمی ہوئے۔ ریسکیو حکام نے گودام سے نمونے اکٹھے کر کے آگ لگنے کی وجوہات جاننے کے لیے بجھوا دئیے ہیں جبکہ ضلعی حکومت کو بلڈنگ کے ناقص ہونے بارے بھی اطلاع دینے کا فیصلہ کیا ہے۔


http://www.urdutimes.com/news/10070.html
پشاور اور کوئٹہ میں کارروائیاں، 68 مشتبہ افراد گرفتار
پشاور، کوئٹہ: پولیس اور سیکیورٹی اداروں نے پشاور اور کوئٹہ میں کارروائیاں کرتے ہوئے 68 مشتبہ افراد کو حراست میں لے لیا، پولیس اور دیگر قانون نافذ کرنے والے اداروں کے اہلکاروں نے پشاور کے علاقوں بدھوشم باغ، یخہ غلام اور افغان کالونی میں سرچ آپریشن کیا اور اس دوران 13مشتبہ افراد کو حراست میں لے لیا ہے جب کہ پاکستان میں غیر قانونی طور پر مقیم 11 افغان باشندوں کو بھی حراست میں لیا ہے گرفتار افراد کے قبضہ سے اسلحہ اور گولیاں بھی برآمد کی گئی ہیں جب کہ 24 کرائے داروں کو کوائف پورے نہ ہونے پر حراست میں لیا گیا ہے جب کہ کوئٹہ میں مشرقی بائی پاس کے علاقہ میں پولیس اور دیگر قانون نافذ کرنے والے اداروں کے اہلکاروں نے سرچ آپریشن کیا اور اس دوران 20 مشتبہ افراد کو گرفتار کر لیا گرفتار افراد کو تفتیش کیلئے نامعلوم مقام پر منتقل کر دیا گیا ہے۔


http://www.urdutimes.com/news/10069.html
پنجاب میں کالعدم تنظیموں کیخلاف بڑے پیمانے پر آپریشن کا فیصلہ
راولپنڈی: عسکری حکام نے پنجاب بالخصوص جنوبی علاقوں میں کالعدم تنظیموں کیخلاف بڑے پیمانے پر آپریشن شروع کرنے کا فیصلہ کر لیا گیا، یہ کارروائی نیشنل ایکشن پلان کا حصہ ہو گی۔ میڈیا رپورٹس کے مطابق پنجاب کے انسپکٹر جنرل پولیس مشتاق احمد سکھیرا اور ایک سینیئر صوبائی سیکریٹری نے راولپنڈی میں اعلیٰ عسکری حکام سے ملاقات کی۔ ہفتہ کے روز آئی جی پنجاب مشتاق سکھیرا اور صوبائی سیکرٹری خصوصی طیارے کے ذریعے تقریباً ایک بجے بینظیر بھٹو انٹرنیشنل ایئر پورٹ اسلام آباد پہنچے، جہاں سے وہ آرمی افسران سے ملاقات کے لیے راولپنڈی روانہ ہوئے۔ رپورٹ کے مطابق دو گھنٹے تک جاری رہنے والی ملاقات کے دوران سکیورٹی امور پر بات چیت کی گئی۔ ذرائع کا کہنا ہے کہ دونوں شخصیات نے عسکری حکام کو پنجاب پولیس کی جانب سے نیشنل ایکشن پلان پر عمل درآمد کے سلسلے میں اْٹھائے گئے اقدامات سے بھی آگاہ کیا۔ جس پر سینئر عسکری حکام نے صوبے میں آپریشن میں مزید جدت اور تیزی لانے کے عزم کا اظہار کیا ہے۔ رپورٹ کے مطابق جنوبی پنجاب کے مختلف علاقوں میں کارروائی کی جائے گی جہاں پر کالعدم تنظیموں کے کارندے چھپے ہوئے ہیں۔


http://www.urdutimes.com/news/10064.html
ساہیوال: ٹریفک حادثات میں 4 افراد جاں بحق، 8 زخمی
ساہیوال: ساہیوال کے نواحی علاقے میں ٹریفک کے مختلف حادثات کے دوران 4 افراد جاں بحق اور آٹھ شدید زخمی ہو گئے۔ پہلا حادثہ ساہیوال ملتان روڈ پر چک 9-187 ایل کے قریب ہوا یہاں ایک تیز رفتار نامعلوم کار نے ساٹھ سالہ بوڑھے سلطان احمد راہگیر کو کچل دیا جو کہ موقع پر ہی دم توڑ گیا۔ دوسرا حادثہ ساہیوال پاکپتن روڈ پر یہاں جہان خاں کے قریب ہوا یہاں ایک تیز رفتار موٹر سائیکل گدھا گاڑی سے ٹکرانے کے نتیجہ میں 35 سالہ نوجوان ندیم ہلاک اور اس کا ساتھی شبیر شدید زخمی ہو گیا۔ جب کہ چار موٹر سائیکلیں آپس میں ٹکرانے کے نتیجہ میں ایک زمیندار رشید احمد 52 سالہ اور محمد عمران 35 سالہ ہلاک ہو گئے جب کہ چک 5-79 ایل کا خان پاکپتن کی مسرت، محلہ فرید گنج کا محمد ابراہیم، مسلم بن عقیل کالونی کا محمد ناصر، چک 12-44 ایل کا عامر رشید، ہڑپہ کا خادم حسین، چک 6-92 آر کا وحید اور مسلم بن عقیل کالونی کی فرزانہ سمیت آٹھ افراد شدید زخمی ہو گئے۔ ان تمام زخمیوں کو ڈسٹرکٹ ہیڈ کواٹر ہسپتال ساہیوال داخل کرا دیا گیا ہے جہاں تین کی حالت نازک ہے۔


http://www.urdutimes.com/news/10062.html
جعلی پیر کے کہنے پر ماں کے ہاتھوں 11سالہ بیٹا قتل
شیخوپورہ: فیروز والا میں توہم پرستی انتہاء کو پہنچ گئی، جعلی پیر کے کہنے پر ماں نے گیارہ سالہ بیٹے کو پھندا لگا کر موت کے گھاٹ اتار دیا، پولیس نے ماںو گرفتار کر لیا، جعلی پیر فرار ہونے میں کامیاب ہو گیا۔ تفصیلات کے مطابق شیخوپورہ کی تحصیل فیروز والا میں جعلی پیر کی باتوں میں آ کر توہم پرست ماں نے اپنے معصوم گیارہ سالہ بیٹے عمیر کو گلے میں پھندا لگا کر موت کے گھاٹ اتار دیا ڈی پی او شیخوپورہ کے مطابق جعلی پیر نے شبانہ کو کہا کہ تمہارے جسم میں بدروحیں ہیں جن کو نکالنے کیلئے اپنے بیٹے کی '' بلّی '' دینا ہو گی جس پر ماں نے اپنے بیٹے کو پھندا لگا کر ہلاک کر دیا۔ اطلاع ملنے پر پولیس نے ملزم شبانہ اور اس کے شوہر کو گرفتار کر لیا جب کہ جعلی پیر فرار ہونے میں کامیاب ہو گیا جس کی گرفتاری کیلئے چھاپے مارے جا رہے ہیں تاہم گرفتاری عمل میں نہ لائی جا سکی مقتول کی ماں سگی ہے یا سوتیلی اس کی بھی تحقیقات کی جا رہی ہیں۔ پولیس نے دعویٰ کیا ہے کہ مقتولہ ذہنی مریضہ ہے۔


http://www.urdutimes.com/news/10059.html
جاپانی وزیر اعظم کے آئندہ ماہ دورہ پاکستان کا امکان
اسلام آباد: جاپانی وزیر اعظم میندو زایب کا آئندہ ماہ دورہ پاکستان کا امکان ہے اور اس موقع پر دونوں ممالک کے درمیان تعاون بڑھانے کی مفاہمتی یادداشتوں پر دستخط کئے جائینگے۔ ذرائع کے مطابق پاکستان نے جاپانی وزیر اعظم کو دورہ پاکستان کی دعوت دی ہے اور اس حوالے سے جاپان میں پاکستانی سفیر نے جاپانی وزیر اعظم کو دورہ پاکستان کی دعوت دی ہے، ذرائع نے بتایا کہ وزیر اعظم نواز شریف اور جاپانی ہم منصب کا امریکہ میں ملاقات کا امکان ہے جہاں وزیر اعظم پاکستان باضابطہ طور پر جاپانی وزیر اعظم کو پاکستان آنے کی دعوت دینگے۔ ذرائع کے مطابق پاکستان اور جاپان کے درمیان بڑھتے ہوئے تجارتی تعلقات کو فروغ دینے کیلئے جاپانی وزیر اعظم کا دورہ پاکستان بہت اہمیت کا حامل ہے گزشتہ برس پاکستان میں جاپان کیلئے تجارت میں گیارہ فیصد اضافہ دیکھا گیا ہے جاپان پاکستان میں ٹیکسٹائل کے شعبے میں کافی دلچسپی رکھتا ہے اس کے علاوہ پاکستان جاپان میں سبزیاں اور فروت کی برآمد میں بھی کام کر رہے ہیں۔


http://www.urdutimes.com/news/10057.html
جعلی پولیس مقابلہ کیس،13 پولیس اہلکاروں کے وارنٹ گرفتاری جاری
فیصل آباد: جعلی پولیس مقابلے کے الزام پر بار بار عدالت کے طلب کرنے پر پیش نہ ہونے والے ڈی ایس پی سمیت 13پولیس ملازمین کے وارنٹ گرفتاری ہوتے 7مارچ کوعدالت پیش کرنے کا حکم جاری کردیے آن لائن کے مطابق26ج،ب کی رہائشی کلثوم بی بی نے فاضل عدالت میں استغاثہ دائر کیاکہ اس کے بھائی فرزند علی کوملک خالد ڈی ایس پی نشاط آباد،سب انسپکٹر ز بلال منصور چیمہ ،ذولفقار، اسسٹنٹ سب انسپکٹر محمد افضل،حوالدار محمد منور ، کانسٹیبلان محمد اظہر، محمد یاسر ، ظہیر احمد ،رفیق ، ملازم حسین ، بشارت علی وغیرہ نے جعلی پولیس مقابلے میں مار دیا ہے ایڈیشنل سیشن جج شاہد منیر نے مذکورہ پولیس اہلکاروں کو بار بار طلب کیا پیش نہ ہونے گزشتہ روز فاضل عدالت نے ان کے وارنٹ گرفتاری جاری کرتے ہوئے سی پی او فیصل آباد کو حکم دیا کہ ان کو گرفتار کر کے 07-03-2016کو عدالت ہذ امیں پیش کیا جائے۔


http://www.urdutimes.com/news/10053.html
نیب لاہور کے گرفتار تفتیشی افسر سے تفتیش کے دوران اہم انکشافات
لاہور: نیب لاہور کے گرفتار تفتیشی افسر سے تفتیش کے دوران اہم انکشافات سامنے آئے ہیں، ملزم معلومات فراہم کرنے کے لیے لاکھوں روپے کی رشوت وصول کرتا تھا۔ نیب کے تفتیشی افسر فراس حمید نے رانا لیاقت علی کے خلاف انکوائری سے متعلق معلومات لیک کیں۔ فراس حمید کے والد نے معلومات فراہم کر کے تاندلیانوالہ بار کے صدر چوہدری رمضان سے 5 لاکھ روپے وصول کئے۔ نیب نے چوہدری رمضان کو بھی 1 لاکھ روپے رشوت وصول کرتے ہوئے گرفتار کیا تھا۔ فراس حمید نے فیصل آباد ضلعی انتظامیہ کے کرپٹ افسر خالد جاوید کو معلومات فراہم کرنے کیلئے 2 لاکھ 25 ہزار روپے وصول کئے۔ نیب کا تفتیشی افسر فراس حمید اس وقت جسمانی ریمانڈ پر نیب کی تحویل میں ہے۔ نیب لاہور کے نمائندہ چوہدری خلیق الزمان نے بتایا کہ اس گرفتاری سے صاف ظاہر ہے کہ نیب اپنے قوانین پر سختی سے عمل درآمد کرانے کا پابند ہے اور اس میں اپنے محکمے کے افسر کے خلاف بھی کارروائی کی گئی ہے۔


http://www.urdutimes.com/news/10049.html
حکومت کو نیب پر سیخ پا ہونے کی ضرورت نہیں،خورشید شاہ
سکھر: قومی اسمبلی میں قائد حزب اختلاف سید خورشید شاہ نے کہا ہے کہ حکومت کو نیب کی پنجاب میں کارروائیوں پر سیخ پا ہونے کی ضرورت نہیں بدعنوان شخص کہیں بھی ہو کارروائی ہونی چاہیے تمام ادارے پارلیمنٹ کو جوابدہ ہیں پٹھان کوٹ حملے کے معاملات کا علم نہیں معاملے پر پارلیمنٹ کو بریف کیا جائے ایل این جی کی در آمد کے مخالف نہیں ملک میں لانے کے طریقہ کار کے خلاف ہیں کمپنیز نے ادویات میں اضافے کے بعد سٹے لے لیا ہے حکومت کو بھی عدالت میں جانا چاہیے۔ ہفتہ کو میڈیا سے بات کرتے ہوئے خورشید شاہ نے کہا کہ پارلیمنٹ تمام اداروں کی ماں ہے، تمام ادارے پارلیمنٹ کو جواب دہ ہیں، پٹھان کوٹ حملے کے معاملات کا علم نہیں، پٹھان کوٹ کے معاملے پر پارلیمنٹ کو بریف کیا جائے، خورشید شاہ نے کہا کہ قانون ملک کے ہوتے ہیں کسی سیاسی جماعتوں کیلئے نہیں لیکن کسی بھی معاملے پر اقتدار اور اپوزیشن میں ہمارا موقف الگ الگ ہو جاتا ہے، ہم نے 2008 میں اقتدار میں آنے کے بعد نیب کو ختم اور احتساب کمیشن بنانے کی بات کی تھی 2008 میں نیب کیلئے بجٹ میں رقم نہیں رکھی تھی، نیب کا طریقہ کار ٹھیک کیا جائے، کسی ملزم کو 2 سال بعد بے گناہ قرار دیدینا ٹھیک نہیں۔ ایک سوال کے جواب میں انہوں نے کہا کہ حکومت کو نیب کی پنجاب میں کارروائیوں پر سیخ پا ہونے کی ضرورت نہیں، بدعنوان شخص کہیں بھی ہو کارروائی ہونی چاہیے، وزیر اعظم کو اس قسم کی باتیں نہیں کرنی چاہیئے، انہیں چیئرمین نیب کے وزیر اعظم سے ملاقات کے انکار کا علم نہیں۔ قائد حزب اختلاف نے کہا کہ ہم ایل این جی کی درآمد کے مخالف نہیں اس کو لانے کے طریقہ کار کے خلاف ہیں، ہم ایل این جی کے لئے 2 سال سے لڑ رہے ہیں، ایل این جی دنیا میں وافر مقدار میں موجود ہے لیکن حکومت نے ایک ہی ملک سے 1500 ملین کا معاہدہ کیا، اگر ہم دیگر ممالک سے بھی اس سلسلے میں بات کرتے تو یقینی طور پر ہمیں فائدہ ہی ہوتا۔ ایک سوال کے جواب میں انہوں نے کہا کہ ادویات کی قیمتوں میں اضافے سے متعلق حکومت سے پوچھا ہے اور بڑی عجیب بات ہے کہ کمپنیز نے ادویات میں اضافے کے بعد سٹے لے لیا ہے اور حکومت خاموش ہے حکومت کو بھی کمپنیز کے خلاف عدالت میں جانا چاہیے۔


http://www.urdutimes.com/news/10048.html
لیاری گینگ وار کا اہم کارندہ پشاور سے گرفتار
پشاور: سی ٹی ڈی پشاور نے رامداس چوک میں کارروائی کرتے ہوئے لیاری گینگ وار بابا لاڈلا گروپ کے سرغنہ راشد بلوچ کو گرفتار کر لیا، راشد بلوچ نے شناختی کارڈ اور پاسپورٹ کی تجدید کے لیے درخوست جمع کروائی تھی، ملزم کراچی میں پولیس اور رینجرز پر حملوں میں ملوث ہے جب کہ ملزم کراچی میں اہم شخصیات کی ٹارگٹ کلنگ اور بھتہ خوری میں بھی ملوث رہا ہے، محکمہ انسداد دہشت گردی اور انٹیلی جنس ونگ نے پشاور کے رامداس چوک میں مشترکہ کارروائی کرتے ہوئے راشد بلوچ عرف راشد چیچی کو گرفتار کیا ملزم کراچی میں رینجرز آپریشن شروع ہونے کے بعد پشاور آ گیا تھا، ملزم نے بھتہ خوری اور دیگر جرائم میں بھی ملوث ہونے کا اعتراف کر لیا، ملزم کے خلاف کراچی کے مختلف تھانوں میں مقدمات درج ہیں اور ملزم سے ابتدائی تفتیش پشاور میں ہی کی جائے گی اور اس کے بعد ملزم کو کراچی پولیس کے حوالہ کیا جائے گا۔


http://www.urdutimes.com/news/10043.html
پی آئی اے انتظامیہ کا ہڑتالی ملازمین کیخلاف کارروائی کا فیصلہ
اسلام آباد: پی آئی اے انتظامیہ نے ہڑتالی ملازمین کے خلاف کارروائی کا فیصلہ کر لیا مظاہرین کے خلاف ایکشن کیلئے مانیٹرنگ کمیٹی تشکیل دے دی گئی کمیٹی سی سی ٹی وی فوٹیج کی مدد سے ہڑتالی مظاہرین کے خلاف شواہد اکھٹے کرے گی۔ نجی ٹی وی کے مطابق پی آئی اے انتظامیہ نے احتجاجی ملازمین کے خلاف تین مرحلوں میں کارروائی کرنے کا فیصلہ کیا ہے پہلے مرحلے میں جوائنٹ ایکشن کمیٹی کے عہدیداروں اور رہنماؤں کے خلاف کارروائی کی جائے گی دوسرے مرحلے میں ہڑتال میں فعال کردار کرنے والے ملازمین اور تیسرے مرحلے میں دھرنے میں شریک پی آئی اے ملازمین کے خلاف کاروائی ہو گی۔ ہڑتالی ملازمین کی شناخت اور ان کے خلاف شواہد کے حصول کے لیے ہیڈ آفس کے باہر موجود سی سی ٹی وی کیمروں کی فوٹیج سمیت الیکٹرونک میڈیا کی فوٹیج سے بھی مدد لی جائے گی، انتظامیہ نے سوا دو سو سے زائد احتجاجی ملازمین کو لازمی سروس ایکٹ کی خلاف ورزی پر شو کاز نوٹسز کا اجرا کیا ہے، بتیس ملازمین نے بہتر گھنٹوں کے دیے گئے وقت کے دوران نوٹسز کے جوابات جمع نہیں کرائے جن میں سے انجینئرنگ ڈیپارٹمنٹ کے چھ ملازمین کو گذشتہ روز نوکری سے برخاست کیا جا چکا ہے۔


http://www.urdutimes.com/news/10042.html
مظفرگڑھ میں 13 سالہ لڑکی دارلامان سے فرار
مظفرگڑھ: مظفرگڑھ میں 13 سال کی لڑکی دارلامان سے فرار ہوگئی۔ دارالامان کی انتظامیہ نے کارروائی کے لیے پولیس کو درخواست دیدی ہے۔ پولیس کے مطابق دوآبہ کی 13سال لڑکی ناراض ہو کر گھر سے فرار ہوگئی تھی، پولیس نے رابعہ کو تحویل میں لیکر دارالامان داخل کرایا، آج لڑکی کو مقامی عدالت میں پیش کیا گیا مگر عدالت نے لڑکی کو دوبارہ دارلامان بھیج دیا جبکہ لڑکی کا اصرار تھا کہ اسے گھر بھیجا جائے۔ عدالت میں پیشی کے بعد لڑکی کو دارلامان منتقل کیا گیا مگر لڑکی دارالامان سے فرار ہو گئی، انتظامیہ نے کارروائی کے لیے تھانہ سول لائن کو درخواست دیدی ہے۔


http://www.urdutimes.com/news/10040.html
کم عمر لڑکا لڑکی کی شادی کرانیکی کوشش ناکام ،نکاح خواں گرفتار
بہاول پور: بہاول پور میں کم عمر لڑکا لڑکی کی شادی کرانے کی کوشش پولیس نے ناکام بنادی جبکہ دولہادلہن کے والد اور نکاح خواں کو گرفتار کرلیا گیا۔پولیس کے مطابق مہاجر کالونی میں کم عمر لڑکا اور لڑکی کی شادی ہونیوالی تھی۔ اطلاع پر ملنے پر پولیس نے چھاپا ماردیا۔ اس دوران لڑکے کے والد حضور بخش ، دلہن کے و الد عبدالستار اور نکاح خواں قاضی محمد اسحاق کو گرفتارکرلیا جبکہ واقعے کا مقدمہ تھانا الجدید میں درج کرلیاگیا ہے۔دوسری جانب چائلڈ پروٹیکشن کی انچارج نوشابہ ملک کاکہناہے کہ لڑکی کی عمر16اور لڑ کے 18سال ہے اوردونوں عاقل بالغ ہیں ۔


http://www.urdutimes.com/news/10035.html
کوئٹہ میں ایف سی کاسرچ آپریشن ، 35 افراد گرفتار
کوئٹہ: کوئٹہ میں ایف سی اور پولیس کا مشرقی بائی پاس پر سرچ آپریشن ، 35 مشتبہ افراد گرفتار ، اسلحہ برآمد بھی برآمد کر لیا گیا۔ذرائع کے مطابق ایف سی اور پولیس نے مشرقی بائی پاس کے علاقے میں سرچ آپریشن کرتے ہوئے 35 مشتبہ افراد کو گرفتارکر لیا ہے جن کے قبضہ سے اسلحہ بھی برآمد ہوا ہے ، گرفتار ہونے والوں کو مزید پوچھ گچھ کے پولیس کے حوالے کر دیا گیا ہے۔


http://www.urdutimes.com/news/10033.html
گلستان جوہر سے سٹریٹ جرائم میں ملوث ملزم گرفتار
کراچی : کراچی کے علاقے گلستان جوہر میں قانون نافذ کرنے والے ادارے نے اسٹریٹ کرائم میں ملوث ملزم کو گرفتار کرلیا۔پولیس کے بعد قانون نافذ کرنے والے ادارے بھی اسٹریٹ کرائم کے خلاف میدان میں آگئے۔پرفیوم چوک کے قریب قانون نافذ کرنے والے ادارے کے اہلکاروں نے کارروائی کرکے ملزم حمزہ کواسلحہ سمیت گرفتار کرلیا ،جبکہ کارروائی کے دوران ملزم کا ساتھی فرار ہوگیا۔ ملزم حمزاہ اسٹریٹ کرائم کی متعدد وارداتوں میں ملوث ہے، ملزم ملیرکے علاقے کا رہائشی ہے۔


http://www.urdutimes.com/news/10023.html
خوشاب: آسمانی بجلی گرنے سے7افرادجاں بحق،9زخمی
خوشاب : خوشاب میں آسمانی بجلی گرنے سے 7 افراد جاں بحق اور نو زخمی ہوگئے،ہلاک اور زخمی افراد میں خواتین اور بچے شامل ہیں۔خوشاب میں پرانا چوک کے علاقے میں صبح سویرے گھر پر آسمانی بجلی گر گئی ، جس سے مکان گر گیا اور ملبے تلے دب کر سات سالہ بچی جاں بحق ہو گئی ، مکان کا ملبہ ساتھ والے گھر پر گرنے سے وہاں سوئے 4بچے اور دو خواتین جاں بحق ہوگئیں ۔اہل علاقہ کا کہنا ہے کہ مکان گرنے سے زوردار دھماکے کی آواز آئی،ملبہ گرنے سے تیسرا مکان بھی متاثر ہوا ،رشتے داروں کا کہنا ہے کہ زخمیوں کو ریسکیو اہلکاروں کی مدد سے ملبے سے نکالا۔حادثے میں خواتین اور بچوں سمیت زخمی 9افراد کو اسپتال منتقل کردیا گیا ہے جہاں تین افراد کی حالت تشویش ناک ہے۔


http://www.urdutimes.com/news/10011.html
فیصل آباد میں دہشتگردوں کی فائرنگ، 3 کانسٹیبل ہلاک
فیصل آباد: فیصل آبادمیں دہشتگردوں نے نشاط آباد پل کے قریب پولیس وین پر اندھا دھند فائرنگ کر کے تین پولیس کانسٹیبلوں کو موت کے گھاٹ اتار دیا، بعد ازاں دہشتگرد فائرنگ کرتے ہوئے فرار ہوگئے۔ آن لائن کے مطابق نشاط آباد پل کے قریب پولیس کی وین میں سوار مقتول کانسٹیبلان اسحاق، عمران اور لیاقت سوار تھے جو علاقے میں گشت کر رہے تھے اس دوران نامعلوم دہشتگردوں نے اچانک فائرنگ کر کے تینوں کانسٹیبلان کو موت کے گھاٹ اتار دیا۔ وزیر اعلیٰ پنجاب نے واقعہ کی مذمت کرتے ہوئے آئی جی پنجاب سے رپورٹ طلب کر لی۔ آن لائن کے مطابق فیصل آبادمیں ڈویژنل پولیس افسرسمیت چھ پولیس افسران کی تعیناتی نہ ہونے کی وجہ سے پولیس کنٹرول کرنے میں ناکام چلی آرہی ہے، سیاسی دباؤ کی وجہ سے کوئی پولیس افسر تعینات ہونے کیلئے تیار نہیں ہو رہا۔


http://www.urdutimes.com/news/10004.html
عائشہ ممتاز نے ایمبیسیڈر ہوٹل کے کچن کو سیل کر دیا
لاہور: پنجاب فوڈ تھارٹی کی ملاوٹ مافیاء اور صحت دشمنوں کے خلاف تابڑ تورکا روئیاں جاری ہیں متعدد فوڈپ ونئٹس ناقص صفائی کی بناء پر سیلز اور ان کو بھاری جرمانے عائد۔ تفصیلات کے مطابق لاہور میں گزشتہ روز ڈی جی فوڈ کی ہدایات پر ڈائریکٹر پنجاب فوڈ اتھارٹی کی سربراہی میں ٹیم نے ایمبیسیڈر ہوٹل پر چھاپہ مارا جہاں کچن میں صفائی کے انتظامات انتہائی ناقص تھے۔ صفائی کے ناقص انتظامات پر ایمبیسیڈر ہوٹل کا کچن مکمل طور پر سیل کر دیا گیا۔ اس موقع پر ڈائریکٹر آپریشنز عائشہ ممتاز نے بتایا کہ متعدد ملازمین کا میڈیکل سرٹیفکیٹ بھی نہیں تھا۔ کچن میں زائد المعیاد اشیا کو استعمال کیا جا رہا تھا۔


http://www.urdutimes.com/news/9994.html
ڈاکٹر طاہر القادری کی 65 ویں سالگرہ
لاہور: جماعت اسلامی کے امیر سراج الحق نے سربراہ عوامی تحریک ڈاکٹر طاہر القادری کی 65 ویں سالگرہ پر انہیں مبارکباد دی ہے اور انکی صحت اور درازی عمر کیلئے دعا کی، جماعت اسلامی کے سینئر رہنما امیر العظیم نے ٹیلیفون پر امیر جماعت اسلامی کا مبارکبادی پیغام پہنچایا، سابق وزیراعظم یوسف رضا گیلانی اور اے این پی کے مرکزی رہنما غلام احمد بلور نے منہاج القرآن میں ٹیلیفون پر ڈاکٹر طاہر القادری کو مبارکباد دی، تحریک منہاج القرآن کے صدر ڈاکٹر حسین محی الدین نے نیک تمنائوں کے اظہار پر امیر جماعت اسلامی اور سابق وزیر اعظم یوسف رضا گیلانی سمیت قومی، سیاسی رہنمائوں نیک تمنائوں کے اظہار پر شکریہ ادا کیا، ڈاکٹر طاہر القادری کی 65 ویں سالگرہ پر اندرون و بیرون ملک سے ہزاروں کی تعداد میں ای میلز موصول ہوئیں اور دن بھر مبارکبادی پیغامات کا سلسلہ جاری رہا،تحریک منہاج القرآن اور عوامی تحریک کے زیر اہتمام ملک بھر کے 60 شہروں میں ڈاکٹر طاہر القادری کی سالگرہ کا کیک کاٹا گیا اور ان کی صحت و تندرستی اور درازی عمر کی دعا کی گئی، مرکزی تقریب منہاج القرآن سیکرٹریٹ میں منعقد ہوئی جس کی صدارت ڈاکٹر حسین محی الدین نے کی ،تقریب میں خرم نواز گنڈا پور، بریگیڈیئر (ر) محمد اقبال، احمد نواز انجم، جی ایم ملک سمیت مرکزی و صوبائی قائدین نے شرکت کی۔ ڈاکٹر حسین محی الدین نے سربراہ عوامی تحریک کی 65 ویں سالگرہ کے موقع پر مرکزی سیکرٹریٹ میں پودا بھی لگایا، مجلس وحدت المسلمین کے سربراہ راجہ ناصر عباس، پیپلز پارٹی کے سینئر رہنما قمر الزمان کائرہ، صاحبزادہ حامد رضا، تحریک انصاف کے رہنما چودھری سرور، بیگم عابدہ حسین، اعجاز الحق، فخر امام، سابق گورنر غلام مصطفی کھر، سابق وزیر خارجہ سردار آصف احمد علی، اپوزیشن لیڈر پنجاب میاں محمود الرشید، اجمل وزیر، ایم این اے طارق بشیر چیمہ، فوزیہ قصوری، ابرار الحق، قومی کرکٹ ہیرو عبدالقادر، سینئر آرٹسٹ فردوس جمال، بہار بیگم نے ٹیلیفون کے ذریعے ڈاکٹر طاہر القادری کو 65 ویں سالگرہ پر مبارکباد دی اور درازی عمر کی دعا کی۔ چودھری سرور نے کہا کہ ڈاکٹر طاہر القادری نے یورپ میں مقیم مسلم یوتھ کی اسلامی تربیت کا حق ادا کیا اور اسلام کے پرامن تشخص کو اجاگر کیا، استحصالی سیاسی انتخابی نظام کے خلاف ان کی جدوجہد تاریخ کا سنہرا باب ہے، راجہ ناصر عباس نے کہا کہ ہم اپنے بھائی ڈاکٹر طاہر القادری کو ان کی 65 ویں سالگرہ پر مبارکباد پیش کرتے ہیں، پیپلز پارٹی کے سینئر رہنما قمر الزمان کائرہ نے ٹیلیفون پر گفتگو کرتے ہوئے کہا ڈاکٹر طاہر القادری جیسی شخصیات قوموں کاسرمایہ ہوتی ہیں، ہم ان کی قومی، مذہبی، علمی خدمات کو قدر کی نگاہ سے دیکھتے ہیں اور ان کی صحت اور درازی عمر کیلئے دعا کرتے ہیں، قومی اسمبلی کے رکن اعجاز الحق نے ٹیلیفون پر ڈاکٹر طاہر القادری کی سالگرہ کی مبارکباد دی اور دہشتگردی کے خاتمے اور امن کیلئے ان کی خدمات کو سراہا، بیگم عابدہ حسین نے کہا کہ ڈاکٹر طاہر القادری علم کا سمندر، پاکستان کا فخر اور غریب عوام کی آواز ہیں۔ قومی ہیرو عبدالقادر نے ٹیلیفون پر مبارکبادی پیغام میں کہا کہ ڈاکٹر طاہر القادری نے نوجوانوں کو سیاسی شعور عطاء کیا، ظالموں کے سامنے کھڑا ہونے کی جرأت دی اور اپنی 65 سالہ زندگی میں تحریک منہاج القرآن کی شکل میں علم و عرفان کا عظیم مرکز عطاء کیا۔ سینئر آرٹسٹ فردوس جمال نے ٹیلیفون کر کے مبارکباد دی اور کہا کہ ڈاکٹر طاہر القادری نے آئین کی ان 40 چالیس شقوں کو گلی گلی تک پہنچایا جن کا تعلق عام آدمی کے حقوق سے ہے۔


http://www.urdutimes.com/news/9993.html
پشاور سے کالعدم تنظیم کے 4 کارندے گرفتار
پشاور: پشاور پولیس کے سپیشل یونٹ نے کارروائی کرتے ہوئے کالعدم تنظیم کے 4 کارندے گرفتار کر لئے۔ ملزمان انسداد پولیو مہم کے خلاف اور کالعدم تنظیم میں شمولیت کے پمفلٹ تقسیم کر رہے تھے۔ تفصیلات کے مطابق جمعہ کے روز پولیس کے اسپیشل یونٹ نے پشاور میں کارروائی کرتے ہوئے کالعدم تنظیم کے 4 دہشت گردوں کو انسداد پولیو مہم کے خلاف اور کالعدم تنظیم میں شمولیت اختیار کرنے کے پمفلٹ لوگوں میں تقسیم کر رہے تھے جس پر پولیس کے اسپیشل یونٹ نے کارروائی کی اور دہشت گردوں کو گرفتار کیا۔ چار دہشت گردوں کے خلاف انساد دہست گردی ایکٹ کے تحت مقدمہ درج کر لیا گیا۔


http://www.urdutimes.com/news/9990.html
خیبر پختونخوا: 80 دہشتگردوں کے سروں کی قیمت مقرر
پشاور : خیبرپختونخوا حکومت نے 80دہشت گردوں کے سروں کی قیمت مقرر کر دی ہے دہشت گردی ، اغواء برائے تاوان سمیت دیگرسنگین الزامات میں کالعدم جماعتوں کے کمانڈرز ، لیڈرز کے سروں کی قیمت دس لاکھ روپے سے پچاس لاکھ روپے تک رکھی گئی ہے۔خیبرپختونخوا پولیس کی سفارشات کی روشنی میں صوبائی حکومت کی جانب سے پشاور ، ایف آرپشاور ، قبائلی علاقہ جات سمیت مختلف علاقوں سے تعلق رکھنے والے ان شدت پسندوں کے سروں کی قیمت مقرر کی ہے ۔ خیبرپختونخوا پولیس کی سفارشات کی روشنی میں صوبائی حکومت نے انیس خطرناک دہشت گردوں کی قیمت پچا س پچاس لاکھ روپے سات دہشت گردوں کے سروں کی قیمت پچیس پچیس لاکھ روپے ، تین دہشت گردوں کے سروں کی قیمت تیس تیس لاکھ روپے ، دو دہشت گردوں کے سروں کی قیمت 35,35لاکھ روپے ، سترہ دہشت گردوںکے سروں کی قیمت بیس بیس لاکھ روپے ، گیارہ دہشت گردوں کے سروں کی قیمت پندرہ پندرہ لاکھ روپے ، اور 29دہشت گردوں کے سروں کی قیمت دس دس لاکھ روپے مقرر کر دی ہے ۔


http://www.urdutimes.com/news/9983.html
وزیر خزانہ اسحاق ڈار کا خورشید شاہ سے رابطہ
اسلام آباد: وفاقی حکومت نے نیب کے لیے نئے مسودہ قانون پر اپوزیشن سے اتفاق رائے کے لیے رابطے شروع کر دیئے، نیب ریفرنسز کی منظوری آزاد کمیشن دے گا، میڈیا رپورٹس کے مطابق حکومت نے نیب کے نئے مسودہ قانون کے حوالے سے اپوزیشن سے رابطے شروع کر دیئے، اسی سلسلے سے وزیر خزانہ اسحاق ڈار نے اپوزیشن لیڈر خورشید شاہ سے بھی رابطہ کیا ہے جس میں نیب ریفرنسز کی منظوری آزاد کمیشن سے لینے سے متعلق بات جیت ہوئی ہے۔ رپورٹ کے مطابق نیب کے نئے قانون کا بل منظوری کیلئے وزیر اعظم کو بھجوا دیا گیا تاہم نیب ریفرنسز کی منظوری آزاد کمیشن دے گا، آزاد کمیشن میں 17 فیصد ارکان حکومت اور 30 فیصد اپوزیشن نامزد کرے گی، جب کہ نیب کے ایگزیکٹو بورڈ کے فیصلوں کو بھی آزاد کمیشن کو مسترد کرنے کا اختیار ہو گا، رپورٹ کے مطابق نئے قانون صدارتی آرڈیننس کے ذریعے نافذ کرنے پر بھی غور کیا جا رہا ہے، نئے قانون کا بل 147 صفحات پر مشتمل ہے، آزاد کمیشن تمام فیصلے کثرت رائے کی بنیاد پر کرے گا، نیب کے نئے قانون کا بل منظوری کیلئے وزیر اعظم کو بھجوا دیا گیا ہے، وزیر خزانہ نے اس حوالے سے اپوزیشن لیڈر کو اعتماد میں لیا ہے، دونوں رہنمائوں کے درمیان ملک کی مجموعی سیاسی صورت حال پر بھی تبادلہ خیال کیا گیا جب کہ حالیہ دنوں میں پیپلز پارٹی اور حکومت کے درمیان جاری کشیدگی کے امو ر پر بھی زیر بحث آئے


http://www.urdutimes.com/news/9977.html
راہداری کیخلاف جاری مہمات سے آگاہ ہیں، آرمی چیف
راولپنڈی: آرمی چیف جنرل راحیل شریف نے کہا ہے کہ پاک چین اقتصادی راہداری کے خلاف جاری مہمات سے آگاہ ہیں، راہداری اور اس پر کام کرنے والوں کو مکمل سیکیورٹی فراہم کریں گے اور ہر قیمت پر اس حسین خواب کو یقینی بنائیں گے۔ پاک فوج کے تعلقات عامہ کے ادارے (آئی ایس پی آر) کے مطابق آرمی چیف جنرل راحیل شریف نے اقتصادی راہداری کیلئے سپیشل سیکیورٹی ڈویژن ہیڈ کوارٹرز کا دورہ کیا جہاں انہیں نئی فورس کے قیام اور اقتصادی راہداری کی سیکیورٹی کے مختلف پہلوں پر بریفنگ دی گئی۔ اس موقع پر آرمی چیف کا کہنا تھا کہ اقتصادی راہداری کا خواب پورا کرنے کیلئے سیکیورٹی فورسز ہر طرح کی قربانی کیلئے تیار ہیں۔ پاک فوج اقتصادی راہداری کو سیکیورٹی فراہم کرے گی اور یہاں کام کرنے والوں کو بھی مکمل حفاظت کریں گے تاکہ ہر قیمت پر اقتصادی راہداری جیسا حسین خواب یقینی بنایا جا سکے۔ ان کا کہنا تھا کہ ترقیاتی منصوبوں کی تکمیل کیلئے پرامن ماحول کی ضرورت ہے۔ اقتصادی راہداری منصوبہ عوام کی زندگی بدل سکتا ہے۔


http://www.urdutimes.com/news/9969.html
کراچی:رینجرز اور پولیس کا مشترکہ آپریشن،74 ملزمان گرفتار
کراچی: کراچی کے مختلف علاقوں میں رینجرز اور پولیس نے سرچ آپریشن کے دوران سیاسی وکالعدم جماعتوں کے15 کارکنوں سمیت 74ملزموں کو حراست میں لیکر بھاری تعداد میں اسلحہ بر آمد کر لیا۔رینجرز ذرائع کے مطابق جرائم پیشہ افراد کی موجود گی کی اطلاع پر پرانا گولیمار ،لیاری اورعزیز آباد سمیت شہر کے علاقوں میں کریک ڈاون کیا گیا۔ کریک ڈاؤن کے دوران پہلے سے گرفتار ملزمان کی نشاندہی پر 5 افراد کو حراست میں لیکر بھاری تعداد میں اسلحہ بر آمد کر لیا گیا۔ گرفتار ملزمان کا تعلق لیاری گینگ وار سے ہے۔دوسری جانب قانون نافذکرنے والے ادارے نے لیاری کے علاقے کھڈا مارکیٹ میں کارروائی کرتے ہوئے سیاسی جماعت کے کارکن کو حراست میں لیکر نا معلوم مقام پر منتقل کر دیا۔ لیاری آگرہ تاج میں بھی پولیس نے کارروائی کرتے ہوئے دو ملزمان کو گرفتار کر لیا۔پولیس کے مطابق کچھی رابطہ کمیٹی سے تعلق رکھنے والے ملزموں کے قبضے سے اسلحہ بھی برآمد ہوا۔رینجرز اور پولیس نے فرئیر سمیت شہر کے دیگر علاقوں سے 3 بھتہ خور سمیت65افراد کو حراست میں لے لیا۔حراست میں لے گئے افراد میں 9کاتعلق کالعدم تنظیم سے ہے۔ جرائم پیشہ عناصر کے خلاف کریک ڈاون کا فیصلہ گزشتہ روز ڈی جی رینجرز میجر جنرل بلال اکبر کی سربراہی میں ہونے والے اعلیٰ سطح کے اجلاس کے بعد کیا گیا ہے۔


http://www.urdutimes.com/news/9960.html
پی ٹی سی ایل ملازمین کی سرکاری حیثیت بحال
اسلام آباد: سپریم کورٹ نے پی ٹی سی ایل ملازمین کی سرکاری حیثیت بحال کرتے ہوئے نجکاری سے پہلے حاصل پنشن اور دیگر مراعات دینے کا حکم دیدیا ہے ۔ عدالت نے اسلام آباد ہائی کورٹ کے فیصلے کیخلاف پی ٹی سی ایل کی نظر ثانی درخواست خارج کرتے ہوئے اپنے مختصر فیصلے میں کہا ہے کہ پی ٹی سی ایل ملازمین نجکاری سے پہلے ایک سرکاری حیثیت رکھتے تھے لہذا ان کو پنشن اور دیگر مراعات دی جائینگی جبکہ جسٹس امیر ہانی مسلم نے ریمارکس دیتے ہوئے کہا ہے کہ پی ٹی سی ایل ایک ریاستی ادارہ تھا جس کو مرضی سے فروخت کردیا گیا یہ کسی کا ذاتی ادارہ ہوتا تو کوئی فروخت نہ کرتا حکومت جب چاہے سرکاری اداروں کو فروخت کردیتی ہے جبکہ جسٹس میاں ثاقب نثار نے کہا ہے کہ پی ٹی سی ایل ملازمین کو پنشن اور مراعات نجکاری سے پہلے کی دی جائینگی کیونکہ اس سے قبل وہ سرکاری ملازمین کے طورپر مراعات لے رہے تھے جبکہ چیف جسٹس انور ظہیر جمالی نے کہا ہے کہ اس طرح کے اقدامات کرنے سے ملک میں بحران کی کیفیت پیدا ہوتی ہے آپ نجکاری تو کردیتے ہیں مگر ان ملازمین کی نجکاری کا کیا ہوگا انہوں نے یہ ریمارکس جمعہ کے روز دیئے ہیں ۔ سماعت شروع ہوئی تو پی ٹی سی ایل محکمے کی طرف سے خالد انور اور ملازمین کی جانب سے دیگر وکلاء نے دلائل دیئے اور یہ دلائل گزشتہ تین روز سے جاری تھے جس پر گزشتہ روز دلائل مکمل ہونے پر عدالت نے اسلام آباد ہائی کورٹ فیصلے کیخلاف پی ٹی سی ایل محکمے کی جانب سے دی گئی نظر ثانی کی درخواست خارج کردی اور کہا کہ نجکاری سے پہلے پی ٹی سی ایل کی جو سرکاری حیثیت تھی اس کو بحال رکھا جاتا ہے لہذا پی ٹی سی ایل ملازمین کو نجکاری سے قبل جو پنشن اور مراعات حاصل تھیں وہ حاصل رہیں گی ۔


http://www.urdutimes.com/news/9955.html
بھارتی شہری 5 روزہ جسمانی ریمانڈ پر ایف آئی اے کے حوالے
اسلا م آباد: مقامی عدالت نے پاکستانی شناختی کارڈ حاصل کرنے والے بھارتی شہری کو 5 روزہ جسمانی ریمانڈ پر ایف آئی اے کے حوالے کر دیا ہے۔ تفصیلات کے مطابق ملزم رستم سدھوا کو ایف آئی اے نے عبدالغفور کاکڑ کی عدالت میں پیش کیا اور بتایا گیا کہ ملزم 1982ء میں پاکستان آیا ور پاکستانی شناختی کارڈ حاصل کیا۔ذرائع کے مطابق رسم سدھوا رکن قومی اسمبلی اسفند یار بھنڈرا کا بہنوئی ہے جسے گزشتہ روز ضمانت قبل از گرفتاری خارج ہونے پر گرفتار کیا گیا تھا تاہم اب عدالت نے اسے پانچ روزہ جسمانی ریمانڈ پر ایف آئی اے کے حوالے کر دیا ہے۔


http://www.urdutimes.com/news/9950.html
جلیل عباس جیلانی کی نرگس کو دورہ پاکستان کی دعوت
واشنگٹن: امریکا میں پاکستانی سفیرجلیل عباس جیلانی نے پروفیسر نرگس ماول والا کو خط لکھ کرپاکستان کے دورے کی دعوت دی ہے۔پاکستانی سفارت خانہ نرگس ماول والا کو سول اعزاز کے لیے نامزد کرے گا۔امریکا میں پاکستانی سفیرجلیل عباس جیلانی نے نرگس ماول والا کو خط لکھ کر وزیر اعظم نواز شریف کی جانب سے مبارک باد کا پیغام پہنچایا۔خط میں پاکستانی سفیر کا کہنا ہے کہ نرگس ماول والاکی سائنسی خدمات نوع انسانی کی فلاح پرگہریاثرات مرتب کریگی۔ نرگس ماول والاکی کامیابی پاکستان میں نوجوان خواتین کی حوصلہ افزائی کاباعث بنی۔جلیل عباس جیلانی نے نرگس ماول والا کو دعوت دی ہے کہ وہ پاکستان میں سائنسی اداروں کا دورہ کریں اور اپنی کامیابی کے سفر کے بارے میں آگاہ کریں۔


http://www.urdutimes.com/news/9947.html
نواز،مودی ملاقات آئندہ ماہ واشنگٹن میں متوقع
واشنگٹن: امریکا، پاکستان اور ہندوستان نے دبے لفظوں میں آئندہ ماہ واشنگٹن میں پاکستان اور ہندوستان کے وزرائے اعظم کے درمیان ملاقات کا امکان ظاہر کیا ہے۔واضح رہے کہ وزیراعظم نواز شریف اور ان کے ہندوستانی ہم منصب نریندر مودی نے امریکی صدر براک اوباما کی جانب سے 31 مارچ سے یکم اپریل تک ہونے والے 'نیوکلئیر سمٹ' میں شرکت کی دعوت کو قبول کیا ہے۔ایک سینیئر سفارتی عہدیدار نے نام ظاہر نہ کرنے کی شرط پر بتایا کہ 'پاک۔بھا رت وزرائے اعظم کی ملاقات کے بہت زیادہ امکانات موجود ہیں، لیکن چونکہ دونوں ممالک میں مذاکرات کی تاریخ سب جانتے ہیں، اس لیے جب تک یہ منعقد نہ ہوجائیں، امریکا میں ہونے والی ملاقات کے بارے میں یقین سے کچھ نہیں کہا جاسکتا'۔خیال رہے کہ امریکی صدر براک اوباما کی جانب سے 2010 میں آغاز کیے جانے والے جوہری سمٹ میں پہلی بار دونوں ممالک کے وزرائے اعظم ایک ساتھ شریک ہوں گے۔سمٹ کا ایک مخصوص ایجنڈا ہے، یعنی جوہری ہتھیاروں کو دہشت گردوں کی پہنچ سے دور رکھنا اور اس حوالے سے دنیا بھر کی قیادت مختلف تجاویز پر بحث میں شرکت کے لیے واشنگٹن میں جمع ہوگی۔واضح رہے کہ اس حوالے سے پہلا سمٹ واشنگٹن میں 12 سے 13 اپریل 2010 میں منعقد ہوا تھا۔ دوسرا سمٹ جنوبی کوریا میں 2012 اور تیسرے سمٹ کا انعقاد ہیگ میں 2014 میں کیا گیا تھا۔یاد رہے کہ رواں سال براک اوباما کا امریکی صدر کے طور پر آخری سال ہے، اس لیے اوباما انتظامیہ چوتھے سمٹ میں واضح نتائج حاصل کرنا چاہتی ہے۔ادھر امریکی حکام کی جانب سے جاری ایک بیان میں جنوبی ایشیا میں چھوٹے جوہری ہتھیاروں کے پھیلاؤ پر تشویش کا اظہار کیا گیا ہے.امریکا کے اسٹیٹ ڈپارٹمنٹ کے نائب ترجمان مارک ٹونر نے پاکستان کی جانب سے ٹیکٹیکل جوہری ہتھیاروں میں ممکنہ اضافے کے حوالے سے پوچھے گئے سوال پر کہا کہ 'ہم ان جوہری ہتھیاروں کی سیکیورٹی کے حوالے سے تشویش کا شکار ہیں، جو ہماری اور پاکستان کے درمیان ہونے والی ہر بحث کا حصہ ہوتے ہیں'۔انھوں نے کہا 'لیکن ہمیں خطے میں پاکستان اور ہندوستان کے درمیان موجود کشیدگی کے حوالے سے بھی تشویش ہے اور ہم ان دونوں ممالک کے درمیان مذاکرات ہوتے ہوئے دیکھنا چاہتے ہیں، تاکہ ، واضح طور پرکشیدگی میں کچھ کمی لائی جاسکے'۔ Back to Conversion Tool


http://www.urdutimes.com/news/9945.html
پٹھان کوٹ حملے کا مقدمہ گوجرانوالہ میں درج
لاہور: پٹھان کوٹ حملے کا مقدمہ گوجرانوالہ میں نامعلوم افراد کے خلاف درج کرلیا گیا۔تفصیلات کے مطابق ڈپٹی سیکرٹری وزارت داخلہ اعتراز الدین کی درخواست پر پٹھان کوٹ حملے کا مقدمہ گوجرانوالہ میں 302،324،109،721کی دفعات کے تحت درج کرلیا گیا ،مقدمے میں قتل،اقدام قتل سمیت دہشت گردی کی دفعات شامل بھی کی گئی ہیں ،پٹھان کوٹ حملے کا مقدمہ سی ٹی ڈی پولیس نے درج کرلیا۔واضح ہے کہ پٹھان کوٹ ایئر بیس پر 2 جنوری2016ء کو حملہ کیا گیا تھا،جس میں بھارت کے سات فوجی ہلاک ہوئے تھے۔ چار دن تک جاری رہنے والے آپریشن میں چھ شدت پسند بھی مارے گئے تھے۔پٹھان کوٹ پاکستان کی سرحد سے 25 کلومیٹر کے فاصلے پر جب کہ مقبوضہ کشمیر کو جانے والی شاہراہ پر دہلی سے 430 کلو میٹر شمال میں واقع ہے۔وزیر اعظم نواز شریف نے پٹھان کوٹ میں بھارتی فضائیہ کے اڈے پر حملے میں پاکستانی عناصر کے ملوث ہونے کے الزامات کی تحقیقات کے لیے ایک چھ رکنی ٹیم قائم کی تھی جس میں پولیس کے علاوہ ملٹری انٹیلی جنس اور پاکستانی فوج کے خفیہ ادارے کے اعلیٰ اہلکار بھی شامل تھے۔


http://www.urdutimes.com/news/9943.html
پھانسی دینے والے ممالک میں پاکستان کا تیسرا نمبر
سلام آباد: گزشتہ سال پاکستان میں 324 افراد کو سزائے موت دی گئی جن میں اکثریت ان افراد کی تھی جن کا کسی دہشت گرد تنظیم یا حملے سے کوئی تعلق نہیں تھا۔جسٹس پراجیکٹ پاکستان کی رپورٹ کے مطابق 2015 میں پھانسی دینے والے ممالک میں پاکستان کا تیسرا نمبر تھا جبکہ صرف چین اور ایران ہی اس فہرست میں پاکستان سے آگے ہیں۔پاکستان نے دسمبر 2014 میں آرمی پبلک اسکول پر حملے کے بعد سے پھانسیوں پر عائد پابندی کو ہٹادیا تھا۔بعدازاں دی جانے والی پھانسیوں میں سے صرف 39 ایسے افراد کو پھانسی دی گئی جن کا تعلق کسی معروف عسکریت پسند گروپ سے تھا یا یہ کسی دہشت گرد حملے میں ملوث پائے گئے۔رپورٹ میں بتایا گیا کہ پھانسی پانے والوں میں کم عمر، نفسیاتی امراض کا شکار یا ایسے افراد بھی شامل تھے جن کا منصفانہ ٹرائل نہیں کیا گیا۔ڈائریکٹر ڈیتھ پینلٹی ٹیم مایا فویا نے کہا کہ حکومتی دعوے اور حقیقت آپس میں مماثلت نہیں رکھتے۔'جن کو پھانسی دی جاتی ہے وہ اکثر غریب اور غیر محفوظ ہوتے ہیں، یہ کہنا مشکل ہے کہ ایسے افراد کو پھانسی دینے سے پاکستان محفوظ ہوجائے گا۔' وزارت داخلہ کے ترجمان سے اس حوالے سے تبصرہ لینے پر رابطہ نہیں ہوسکا۔رپورٹ میں کہا گیا کہ حکومت نے ابتدائی طور پر کہا تھا کہ پھانسیوں پر غیر اعلانیہ پابندی صرف عسکریت پسندی سے متعلق کیسز پر ہٹائی جارہی ہے تاہم بعد میں اس کا دائرہ کار بڑھاکر تمام کیسز تک کردیا گیا۔حکومتی اہلکاروں نے گزشتہ سال رائٹرز کو بتایا گھا کہ یہ پالیسی عسکریت پسند حملوں کو روکنے کے حوالے سے کامیاب ثابت ہورہی ہے۔2014 کے بعد سے پاکستان میں دہشت گردی کے واقعات میں کمی واقع ہوئی ہے تاہم یہ واضح نہیں کہ اس کا تعلق پھانسی دیے جانے کی پالیسی سے ہے یا پھر فوج کی جانب سے عسکریت پسندوں کو ٹھکانوں کو نشانہ بنانے سے۔پاک انسٹی ٹیوٹ فار پیس اسٹڈیز کے مطابق 2014 کے مقابلے میں 2015 میں پاکستان میں عسکریت پسند حملوں میں 48 فیصد کمی ہوئی ہے۔


http://www.urdutimes.com/news/9939.html
لنڈی کوتل: نامعلوم افراد کی فائرنگ، افعان عالم دین قتل
لنڈی کوتل: خیبر ایجنسی کی تحصیل لنڈی کوتل میں نامعلوم افراد نے فائرنگ کر کے افعان عالم دین کو قتل کردیا۔ سیکیورٹی ذرائع کے مطابق لنڈی کوتل کے علاقے سلطان خیل میں نامعلوم افراد نے گھر میں گھس کر فائرنگ کر دی۔ جس سے افغان عالم دین مولانا عبدالحلیم جاں بحق ہوگئے۔ فائرنگ کے بعد ملزمان فرار ہوگئے جبکہ علاقے میں سیکیورٹی فورسز کا سرچ آپریشن جاری ہے۔


http://www.urdutimes.com/news/9936.html
قلعہ عبداللہ میں فورسزکی کارروائی، 4 دہشتگرد ہلاک
کوئٹہ: .قلعہ عبداللہ میں سیکورٹی فورسز نے کارروائی کرکے 4 دہشت گرد ماردیے۔ نصیرآباد میں سڑک کنارے نصب 15 کلوگرام دھماکا خیز مواد ناکارہ بنا دیا گیا۔قلعہ عبداللہ کیعلاقیگلستان میں سیکورٹی فورسز نے دہشت گردوں کی موجودگی کی اطلاع پر کارروائی کی۔ اس دوران دہشت گردوں نے فائرنگ کردی ،جوابی کارروائی میں 4 دہشت گرد مارے گئے۔سیکیورٹی ذرائع کا کہنا ہے ہلاک دہشت گردوں کے قبضے سے بڑی تعداد میں اسلحہ اوربارود ملا ہے۔ اس سے پہلے نصیرآباد کے کوٹ حمید آباد میں سڑک پر نصب 15 کلوگرام دھماکا خیز مواد بم ڈسپوزل اسکواڈ نے ناکارہ بنا دیا۔


http://www.urdutimes.com/news/9933.html
چترال میں دو افراد کی بوری بند لاشیں بر آمد
چترال: چترال کے دور آفتادہ اور سرحدی علاقہ دمیل میں دو افراد کی بوری بند لاشیں برآمد ہوئی ہیں۔ جس سے علاقے میں خوف وہراس پھیل گیا جو کہ جمعرات کے صبح دروش ارندو روڈ پر کاوتی کے مقام پر دریا کے کنارے پڑے ہوئے ملی جنہیں قتل کرنے کے بعد دریا برد کرنے کی کوشش کی گئی تھی۔ چترال پولیس کے مطابق مقتولین کی شناخت شاہ فیصل (25 سال) ولد گل زمان اور شفیع الرحمن (19سال) ولد حکیم جان کے طور پر ہوئی ہے جوکہ دمیڑ کے باشندے بتائے جاتے ہیں جنہیں تیز دھار آلے سے بے دردی کے ساتھ ذبح کئے گئے تھے۔ پولیس ذرائع کے مطابق مقتولین چند روز سے لاپتہ تھے جس کی باقاعدہ رپورٹ مقامی پولیس تھانے میں کی گئی تھی۔ دونوں سربریدہ لاشوں کو ایک ہی بوری میں بند کئے گئے تھے جنہیں گائوں پہنچانے پر کہرام مچ گیا اور گائوں کے لوگوں کو دھاڑیں مارکر روتے ہوئے دیکھے گئے۔ دریں اثناء مقتولین کی دعویداری پر چترال پولیس نے سید اکبر، سید رحمن اور محمد رحمن سمیت تین دیگر افراد کو گرفتار کر لیا ہے جبکہ دو افراد روپوش ہونے میں کامیاب ہوگئے۔ چترال میں اپنی نوعیت کا یہ پہلا واقعہ بتایا ہے جس کے فوری وجوہات تو معلوم نہ ہوسکے لیکن اسے ابتدائی طورپر جائیداد کے تنا زعے کا شاخسانہ بتایا جاتا ہے۔


http://www.urdutimes.com/news/9925.html
طارق فاطمی کی بیگم کا جاپانی سفارتخانہ سے فنڈز لینے کا انکشاف
اسلام آباد: وزیر اعظم کے معاون خصوصی طارق فاطمی کی بیگم نے جاپانی سفارتخانہ سے 70 ہزار ڈالر سے زائد کی خیراتی فنڈز حاصل کر لئے ہیں۔ تفصیلات منظر عام پر آنے کے بعد سکیورٹی اداروں نے تفصیلات اکٹھی کرنا شروع کر دی ہیں۔ تفصیلات کے مطابق وزیر اعظم کے معاون خصوصی طارق فاطمی کی بیگم زہرا فاطمی جو کہ رکن قومی اسمبلی بھی ہیں نے جاپان کے سفارتخانہ سے 70 ہزار ڈالر سے زائد کے خیراتی فنڈز وصول کر لئے ہیں۔ طارق فاطمی کی بیگم نے ایک این جی او بنا رکھی ہے جو غریبوں کے نام پر مختلف ممالک سے اربوں روپے وصول کر چکی ہے غریبوں کے نام پر وصول کئے گئے فنڈز سے طارق فاطمی اور اس کی بیگم نے وفاقی دارالحکومت میں پرتعیش زندگی گزار رہے ہیں اور قیمتی جائیدادیں بھی خرید رکھی ہیں


http://www.urdutimes.com/news/9922.html
لاہور ایئر پورٹ پر ماں بیٹے سے 3 کلو ہیروئن برآمد
لاہور: لاہور کے علامہ اقبال ایئر پورٹ پر بیرون ملک جانے والے ماں بیٹے سے تین کلو ہیروئن برآمد کسٹم حکام نے فوری طور پر حراست میں لے لیا پکڑی گئی ہیروئن کی عالمی مارکیٹ میں قیمت تین کروڑ روپے بتائی گئی اے این ایف نے تفتیش شروع کر دی۔ کسٹم حکام کے مطابق جمعرات کو علامہ اقبال انٹرنیشنل ائیر پورٹ پر تعینات عملے نے جدہ جانے والے ماں بیٹے کے قبضے سے ہیروئن برآمد کر کے انہیں حراست میں لے لیا ہے۔ لاہور انٹرنیشنل ایئر پورٹ پر تعینات عملے نے جدہ جانے والی قومی ایئر لائن کی پرواز کے مسافروں کے سامان کی تلاشی کے دوران ایک ماں بیٹے کے بیگ سے 3 کلو گرام منشیات برآمد کر لی۔ دونوں مسافروں کو اے این ایف کے حوالے کر دیا گیا ہے۔ اے این ایف حکام کا کہنا ہے کہ ملزمان کی شناخت عارفہ شاہد اور وقارحمید کے نام سے ہوئی ہے، دونوں ملزمان کے خلاف مقدمہ درج کر لیا گیا ہے جب کہ ان سے تفتیشی بھی جاری ہے۔


http://www.urdutimes.com/news/9920.html
ایم کیو ایم کاعلامتی بھوک ہڑتال کا اعلان
کراچی: ایم کیو ایم کے قائد الطاف حسین کے بیانات پر پابندی کیخلاف متحدہ نے علامتی بھوک ہڑتال کا اعلان کر دیا۔ ایم کیو ایم کے رہنما فاروق ستار نے کہا ہے کہ ہم نے دھرنا دیا تو پاکستان کے صدر اور وزیر اعظم باہر نہیں نکل سکیں گے، احساس محرومی احساس بیگانگی میں تبدیل ہو رہی ہے، بلیک آوٹ سے خلا پیدا ہو گا، دہشت گردی، انتہا پسندی کو فروغ ملے گا۔ ایم کیو ایم رابطہ کمیٹی کی پریس کانفرنس کے دوران فاروق ستار نے کہا کہ ایم کیو ایم بطورسیاسی جماعت سمجھتی ہے ہمارے ساتھ انصاف نہیں ہو رہا۔ فاروق ستار نے کہا کہ تحریک انصاف نے اسلام آباد میں دھرنا دیا تھا تو چین کے صدر نہیں آ سکے تھے، ہم نے دھرنا دیا تو پاکستان کے صدر اور وزیر اعظم باہر نہیں نکل سکیں گے۔ انہوں نے کہا کہ ملک دہشتگردوں کے رحم و کرم پر ہے، خورشید شاہ صرف قومی اسمبلی کا اجلاس بلا کر خانہ پوری کرتے ہیں۔ فاروق ستار کا کہنا ہے کہ کل سے کراچی پریس کلب کے باہر 4 روز کے لئے علامتی بھوک ہڑتال ہو گی، علامتی بھوک ہڑتال سے لاہور کے ججز تک آواز پہنچانا ہے۔ انہوں نے کہا کہ ایم کیو ایم کے قائد پر میڈیا میں پابندی اظہار رائے کے خلاف ہے، ایم کیو ایم کو بنیادی حق سے محروم کر دیا گیا ہے۔ انہوں نے کہا کہ روزانہ 12،12گھنٹے تک علامتی ہڑتال کی جائے گی۔


http://www.urdutimes.com/news/9919.html
مُردوں کو ٹیکنالوجی سے لیس جدید قبرستان میں دفنانے کا فیصلہ
کراچی: کراچی میں ڈیفنس ہائوسنگ اتھارٹی نے مخصوص فیز کے رہائشیوں کے لیے ٹیکنالوجی سے لیس جدید قبرستان کے منصوبے پر کام شروع کر دیا ہے۔ میڈیا رپورٹس کے مطابق پراجیکٹ ڈائریکٹر بریگیڈیئر محمد رشید بٹ نے بتایا کہ ویڈیو لنکنگ کے ذریعے اپنے پیاروں کی قبریں دیکھ کر دور اپنے گھر میں بیٹھا شخص بھی مرنیوالوں کیلئے فاتحہ خوانی کر سکے گا، مذکورہ قبرکا نمبر دے کروہی قبر دیکھی جا سکے گی، لائیو سٹریمنگ کی سہولت بھی پیش کی جا رہی ہے، ویب کیمرے لگائیں گے اور اس مقصد کیلئے ٹیکنالوجی روم بھی قائم کیا جا رہا ہے۔ قبرستان تمام قبروں کا ریکارڈ بھی رکھے گا جب کہ مرنیوالے ہر شخص کو ایک مخصوص نمبر جاری کیا جائے گا، استقبالی عملہ اور نقشہ کی مدد سے آنیوالا ہر شخص متعلقہ قبرتک جا سکے گا، حکام سولر ٹیکنالوجی کے ذریعے قبرستان روشن رکھنے کی منصوبہ بندی بھی کر رہے ہیں۔ مختلف فرقوں کی تقسیم کیلئے قبرستان کو مختلف حصوں میں تقسیم کیا گیا، ایک حصہ بچوں اور شہداء کیلئے وقف کیا گیا، ایک طرف جناز گاہ بھی تعمیر کی جائے گی۔ تقریباً 1400 قبریں تیار کر لی گئی ہیں جب کہ کئی مزدور تاحال مختلف سائز کی قبروں کی کھدائی میں مصروف ہیں، یہ قبریں اس قبرستان کا حصہ ہیں جو ڈیفنس ہائوسنگ اتھارٹی فیز آٹھ کے رہائشیوں کیلئے بالخصوص بنا رہی ہے اور رواں سال مئی میں اس کا افتتاح متوقع ہے، اب وہاں کے رہائشی فیز ون اور فیز فور میں موجود کنٹونمنٹ بورڈ کے قبرستانوں میں اپنے پیاروں کی تدفین کرتے ہیں لیکن اب وہاں بھی جگہ کم پڑ گئی۔ منصوبے کی تعمیر کی وضاحت کے موقع پر ایک آرمی آفیسر نے بتایا کہ قبرستان کو سر سبز و شاداب بنانے کیلئے مختلف قسم کے پودے لگائیں گے تاکہ ایک پارک جیسا دکھائی دے۔


http://www.urdutimes.com/news/9916.html
جنرل راحیل سے امریکی کمانڈر جنرل کیمپبل سے الوداعی ملاقات
راولپنڈی: آرمی چیف جنرل راحیل شریف سے افغانستان میں تعینات امریکی کمانڈر جنرل جان کیمپبل نے الوداعی ملاقات کی، میڈیا رپورٹ کے مطابق آئی ایس پی آر کی جانب سے جاری بیان میں کہا گیا ہے کہ آرمی چیف جنرل راحیل شریف سے راولپنڈی جی ایچ کیو میں امریکی کمانڈر جنرل جان کیمپبل نے الوداعی ملاقات کی، ملاقات میں افغان امن عمل سے متعلق مستقبل کے لائحہ عمل پر بات چیت کیلئے خطے میں سیکورٹی صورتحال سمیت دیگر معاملات پر تبادلہ خیال کیا گیا۔ امریکی کمانڈر نے کہا کہ آپریشن ضرب عضب میں پاک فوج کی کامیابیاں قابل تقلید ہیں۔ جنرل کیمپبل نے پاک فوج کے پیشہ وارانہ مہارت کی تعریف کی، بعد ازاں جنرل کیمپبل نے یادگار شہداء پر پھول چڑھائے۔


http://www.urdutimes.com/news/9913.html
رحمان ملک کو نا اہل قرار دینے کیلئے سپریم کورٹ میں درخواست دائر
اسلام آباد: رحمان ملک کو سینیٹر شپ سے نااہل قرار دینے کیلئے سپریم کورٹ میں آئینی درخواست دائر کر دی گئی ہے جس میں موقف اختیار کیا گیا ہے کہ عدالت رحمان ملک کو دوہری شہریت کے مقدمے میں پانچ سال کیلئے نااہل قرار دے چکی، اسی مقدمے میں عدالت نے پندرہ روز کے اندر تمام مراعات واپس کرنے کا حکم بھی دیا تھا۔ سپریم کورٹ میں درخواست محمود اختر نقوی کی جانب سے دائر کی گئی۔ درخواست میں مقف اختیار کیا گیا ہے کہ 20 ستمبر 2012 کو عدالت رحمان ملک کو دوہری شہریت کے مقدمے میں پانچ سال کیلئے نااہل قرار دے چکی، اسی مقدمے میں عدالت نے پندرہ روز کے اندر تمام مراعات واپس کرنے کا حکم بھی دیا تھا، تاہم پندرہ دن کی مہلت گزرنے کے باوجود رحمان ملک نے اب تک مراعات واپس نہیں کیں، رحمان ملک نے عدالتی حکم کی خلاف ورزی کی، رحمان ملک نے ڈیفالٹر ہونے اور عدالتی حکم عدولی کے باوجود سینیٹ انتخابات میں حصہ لیا، رحمان ملک نے مسلسل عدالتی احکامات کی خلاف ورزی کی، رحمان ملک آئین کے آرٹیکل 62 اور 63 پر پورا نہیں اترے ، رحمان ملک کو آئین اور الیکشن قوانین کی خلاف ورزی کرنے پر نااہل قرار دیا جائے، الیکشن قوانین کی خلاف ورزی پر رحمان ملک کو پانچ سال قید بامشقت اور جرمانے کی سزا سنائی جائے، درخواست میں وزارت قانون، الیکشن کمیشن، رحمان ملک اور چیئرمین سینیٹ کو فریق بنایا گیا ہے۔


http://www.urdutimes.com/news/9909.html
ناقص سیکیورٹی پر تعلیمی اداروں اور دفاتر کیخلاف کارروائی کا فیصلہ
پشاور پشاور کینٹ میں ناقص سیکیورٹی پر تعلیمی اداروں اور دفاتر کے خلاف کارروائی کا فیصلہ کر لیا گیا ہے ایس پی کینٹ کاشف کے مطابق کینٹ میں ناقص سیکیورٹی پر تعلیمی اداروں اور دفاتر کے خلاف کارروائی کا فیصلہ کر لیا گیا ہے۔ انہوں نے کہا کہ رواں سال ناقص سیکیورٹی کے باعث 208 مقدمات درج کئے جا چکے ہیں جن میں سے ایک 165 تعلیمی اداروں اور 3 ہسپتالوں کی انتظامیہ، 14 دکانداروں اور 6 ہوٹل مالکان کے خلاف درج مقدمات بھی شامل ہیں۔ ایس پی کینٹ کاشف نے بتایا کہ ناقص سیکیورٹی کے باعث کینٹ میں موجود دفاتر اور جیولری کی دکانوں کے مالکان کو بھی نوٹسز جاری کئے گئے ہیں اور اگر سیکیورٹی بہتر نہ ہوئی تو گرفتاریاں شروع کر دی جائیں گی۔


http://www.urdutimes.com/news/9902.html
پاکستان امریکہ اسٹریٹیجک مذاکرات 29 فروری کو متوقع
اسلام آباد: پاکستان امریکہ اسٹریٹیجک مذاکرات 29 فروری کو ہوں گے۔ دفتر خارجہ سے جاری ایک بیان میں بتایا گیا کہ مذاکرات 29 فروری کو واشنگٹن میں ہوں گے جس میں پاکستانی وفد کی سربراہی مشیر خارجہ سرتاج عزیز اور امریکی وفد کی قیادت وزیر خارجہ جان کیری کریں گے۔ مذاکرات میں معیشت و اقتصادیات، توانائی، تعلیم و سائنس و ٹیکنالوجی، نفاذ قانون و انسداد دہشت گردی، سلامتی و اسٹریٹیجک استحکام، جوہری عدم پھیلا اور دفاع کے شعبوں میں تعاون پر بات چیت ہو گی۔ بیان کے مطابق اسلام آباد میں مشیر خارجہ کی سربراہی میں ایک اجلاس ہوا جس میں گزشتہ مذاکرات کے بعد ہونے والی پیش رفت کا جائزہ لینے کے علاوہ آئندہ بات چیت کی تیاری سمیت دو طرفہ شراکت داری بشمول تجارتی و سرمایہ کاری کے شعبوں میں تعاون کو مزید مضبوط کرنے کے حوالے سے تبادلہ خیال کیا گیا۔ دونوں ملکوں کے درمیان اسٹریٹیجک مذاکرات کا سلسلہ 2010 میں شروع ہوا تھا لیکن 2011 میں پاکستان کے شہر ایبٹ آباد میں القاعدہ کے روپوش رہنما اسامہ بن لادن کے خلاف امریکی اسپیشل فورسز کے ایک خفیہ آپریشن کے بعد جہاں دو طرفہ تعلقات میں تنا آیا وہیں مذاکراتی عمل بھی تعطل کا شکار ہو گیا۔ بعد ازاں حالات تو معمول پر آنا شروع ہو گئے لیکن مذاکراتی سلسلہ 2014 میں بحال ہوا اور گزشتہ سال کے اوائل میں اس کا پانچواں دور اسلام آباد میں منعقد ہوا۔ 2013 میں نواز شریف کے وزارت عظمی کا منصب سنبھالنے کے بعد یہ تیسرے اسٹریٹیجک مذاکرات ہوں گے۔ دفتر خارجہ کے بیان کے مطابق گزشتہ اکتوبر میں وزیر اعظم کے دورہ امریکہ نے مذاکراتی عمل کو مہمیز اور ان کی راہ متعین کرنے میں اہم کردار ادا کیا۔ انسداد دہشت گردی کی جنگ میں پاکستان امریکہ کا قریبی اتحادی ہے اور دونوں ملکوں کے تعلقات میں اتار چڑھا کے باوجود مختلف شعبوں میں تعاون اور معاونت کا سلسلہ جاری رہا ہے۔ رواں ماہ ہی امریکہ نے پاکستان کو آٹھ ایف سولہ طیارے اور دیگر جدید فوجی سازو سامان فروخت کرنے کی منظوری دیتے ہوئے کہا تھا کہ اس سے دہشت گردی کے خلاف پاکستان کی استعداد کار میں اضافہ ہوگا جو حکام کے بقول خود امریکی قومی سلامتی کے مفاد میں بھی ہے۔


http://www.urdutimes.com/news/9901.html
وزیر اعظم نواز شریف کا نیب سے متعلق بیان لاہور ہائیکورٹ میں چیلنج
لاہور: وزیر اعظم محمد نواز شریف کے نیب سے متعلق بیان کو لاہور ہائیکورٹ میں چیلنج کر دیا گیا۔ تحریک انصاف لائر زونگ کے صدر گوہر نواز سندھو کی جانب سے لاہور ہائیکورٹ میں دائر کی گئی درخواست میں موقف اختیار کیا گیا ہے کہ نیب ایک آزاد اور خود مختار آئینی ادارہ ہے، یہ وزیر اعظم کے ماتحت نہیں، وزیر اعظم نواز شریف نے بیان دے کرنیب میں زیر سماعت مقدمات میں مداخلت کی ہے، اس لئے عدالت عالیہ وزیر اعظم نواز شریف کے خلاف قانون کے مطابق کارروائی کا حکم دے۔ واضح رہے کہ وزیر اعظم نواز شریف نے تین روز قبل بہاولپور میں پارٹی کارکنوں سے خطاب کے دوران کہا تھا کہ نیب سرکاری افسران کو ہراساں کر رہی ہے، جس کی وجہ سے وہ اپنے امور کی انجام دہی میں خوف محسوس کر رہے ہیں۔ نیب کے چیئرمین کو ہر صورت نوٹس لینا چاہیے بصورت دیگر حکومت اس حوالے سے قانونی اقدامات کر سکتی ہے۔


http://www.urdutimes.com/news/9899.html
پی آئی اے اور نجی ایئر لائن کا طیارہ فضا میں ٹکرانے سے بچ گیا
کراچی: پی آئی اے اور نجی ائیر لائن کے طیارے فضا میں ٹکرانے سے بال بال بچ گئے۔ تفصیلات کے مطابق پی آئی اے اور شاہین ائیر لائن کے طیارے فضا میں ٹکرانے سے بال بال بچ گئے۔ شاہین ائیر لائن کے پائلٹ کی غلطی کے باعث حادثہ ہو سکتا تھا لیکن پی آئی اے طیارے کے پائلٹ نے بڑی مہارت سے طیارے کو بچایا۔ چیف پائلٹ سیفٹی کا کہنا ہے کہ تحقیقات کے بعد شاہین ائیر لائن کے پائلٹ کی غلطی ثابت ہوئی۔ شاہین ائیر لائن کے پائلٹ نے کنٹرول ٹاور کو فریکیونسی بدلنے کا نہیں بتایا، چیف پائلٹ سیفٹی کا کہنا ہے کہ دونوں طیاروں کے عملے نے کنٹرول ٹاور کو آگاہ نہیں کیا۔


http://www.urdutimes.com/news/9893.html
پاکستان اور افغانستان کا تجارتی راہ داری کو فروغ دینے کا اعلان
کراچی: پاکستان اور افغانستان تجارتی راہ داری کے طور پر ٹرکوں کی آزمائشی نقل و حمل پر رضامند ہو گئے۔ پاک افغان مشترکہ چیمبر آف کامرس کے جاری اعلامیئے کے مطابق تجارتی راہ داری کے حوالے سے 14 اور 15 فروری کو ہونے والے چھٹے اجلاس میں ٹرکوں کی نقل و حمل کو دونوں ممالک نے آزمائشی بنیادوں پر شروع کرنے کا ارادہ ظاہر کیا۔ مسودے کے مطابق براستہ پاکستان بھارت جانے والے افغانی ٹرکس واپسی پر پاکستانی ایکسپورٹ مصنوعات افغانستان لا سکیں گے جب کہ براستہ افغانستان تاجکستان جانے والے پاکستانی ٹرک واپسی پر تاجکستان اور وسطی ایشیائی ممالک کے ایکسپورٹ کارگو پاکستان لا سکیں گے۔ ٹرکوں کی نقل و حمل کے اس معاہدے کا مسودہ پاکستان ایک ماہ میں تیار کر کے افغانستان کو پیش کر دے گا۔


http://www.urdutimes.com/news/9890.html
فیصل آباد میں غلط انجکشن لگنے سے حاملہ خاتون اور بچہ ہلاک
فیصل آباد: فیصل آباد میں غلط انجکشن لگنے سے حاملہ خاتون اور بچہ ہلاک ہو گئے فیصل آباد میں جناح کالونی میں واقع ہسپتال میں جھنگ روڈ کی 25 سالہ امبر کو آپریشن کیلئے لایا گیا۔ ڈاکٹروں نے مبینہ طور پر اسے غلط انجکشن لگا دیا۔ جس سے حاملہ خاتون اور بچہ دونوں ہلاک ہو گئے۔ جس پر لواحقین مشتعل ہو گئے اور ةسپتال میں توڑ پھوڑ کی۔ مظاہرین نے سڑک بلاک کر کے شدید احتجاج کیا۔ مظاہرین کا کہنا تھا کہ ڈاکٹرز کے خلاف کارروائی کی جائے۔


http://www.urdutimes.com/news/9883.html
پی ٹی آئی امیدوار کی نااہلی ختم کرنیکا پشاور ہائیکورٹ کا فیصلہ معطل
اسلام آباد: سپریم کورٹ نے ڈیرہ اسماعیل کے علاقے درابن میں پاکستان تحریک انصاف کے کسان کی نشست پر کامیاب ہونے والے امیدوار کے حوالے سے نااہلی ختم کرنے کا عدالت عالیہ کا فیصلہ معطل کر دیا ہے اور فریقین کو نوٹس جاری کر دیئے ہیں جسٹس اقبال حمید الرحمان کی سربراہی میں دو رکنی بنچ نے جمعرات کے روز جماعت اسلامی کے امیدوار امیر خان کی جانب سے عدالت عالیہ کے فیصلے کے خلاف دائر درخواست کی سماعت کی۔ عدالت کو بتایا گیا کہ کے پی کے بلدیاتی قواعد و ضوابط اور قوانین کے مطابق صرف 40 کینال اراضی کا مالک ہی کسان کی خصوصی نشست پر الیکشن لڑ سکتا ہے مگر پی ٹی آئی کے امیدوار کے پاس 1800 کینال اراضی ہے اس وجہ سے ٹریبونل نے ان کو نااہل قرار دیا تھا مگر ہائی کورٹ نے بحال کر دیا تھا اس کی رکنیت کی بحالی کے فیصلے کو کالعدم قرار دیا جائے جس پر عدالت نے سماعت غیر معینہ مدت تک ملتوی کرتے ہوئے پشاور ہائی کورٹ کے فیصلے کو معطل کر دیا ہے اور فریقین کو نوٹس جاری کر دیئے ہیں۔


http://www.urdutimes.com/news/9856.html
وزیر اعظم نواز شریف کی ترکی میں دہشتگردانہ حملے کی مزمت
اسلام آباد : وزیرا عظم نواز شریف نے ترکی کے دارالحکومت انقرہ بم دھماکے میں قیمتی انسانی جانوں کے ضیاع پر دکھ اور افسوس کا اظہار کیا ہے جمعرات کے روز وزیر اعظم ہاؤس سے جاری بیان میں کہا گیا ہے کہ وزیر اعظم نواز شریف نے ترکی کے دارالحکومت انقرہ میں فوجی قافلے پر کار بم حملے میں 28 افراد کی قیمتی جانوں کے ضیاع اور 61 افراد زخمی ہونے پر گہرے دکھ اور افسوس کا اظہار کیا ہے وزیر اعظم نواز شریف نے انقرہ میں دہشت گردی کے واقعے کی شدید الفاظ میں مذمت کرتے ہوئے کہا کہ دکھ کی اس گھڑی میں ترک حکومت اور عوام سے یکجہتی کا اظہار کرتے ہیں وزیر اعظم نے جاں بحق افراد کے لئے مغفرت کی دعا کی اور ان کے لواحقین سے ہمدردی کا اظہار کیا اور تمام زخمیوں کی جلد صحت یابی کے لئے بھی دعا کی ہے بیان میں کہا گیا ہے کہ پاکستان اس لعنت کو جڑ سے اکھاڑ پھینکنے کے لئے تمام ممالک کے ساتھ تعاون جاری رکھے گا ۔ دریں اثناء دفتر خارجہ کی جانب سے جاری ہونے والے بیان میں کہا گیا ہے کہ انقرہ میں حالیہ بم دھماکہ اور اس میں انسانی جانوں کا ضیاع انتہائی افسوسناک اور قابل مذمت ہے بیان میں کہا گیا ہے کہ ہماری ہمدردیاں متاثرہ خاندانوں کے ساتھ ہیں ۔ بیان میں کہا گیا ہے کہ یہ بات شک و شبہ سے بالاتر ہے کہ ترکی اپنے مضبوط عزم و حوصلے سے ملک سے دہشت گردی کا خاتمہ کرنے میں کامیاب ہو گا ۔


http://www.urdutimes.com/news/9851.html
خبیرپختونخوا کے مختلف علاقوں میں4.8 شدت کا زلزلہ
سوات: سوات سمیت خبیرپختونخوا کے مختلف علاقوں میں زلزلے کے جھٹکے محسوس کئے گئے ریکٹر سکیل پر زلزلے کی شدت 4.8 ریکارڈ کی گئی جمعرات کے روز سوات ، پشاور ، مالا کنڈ سمیت کے پی کے مختلف علاقوں میں زلزلے کے جھٹکے محسوس کئے گئے زلزلے کے جھٹکوں کے باعث لوگ اپنے گھروں، دوکانوں اور دفاتر سے باہر نکل آئے کلمہ طیبہ کا ورد شروع کر دیا زلزلہ پما مرکز کے مطابق ریکٹر سکیل پر زلزلے کی شدت 4.8 ریکارڈ کی گئی جبکہ زلزلے کی گہرائی 216 کلومیٹر اور مرکز کوہ ہندو کش کا پہاڑی سلسلہ تھا ۔


http://www.urdutimes.com/news/9848.html
سیکیورٹی خدشات، مزار اقبال کے بعد میوزیم بھی بند
لاہور: لاہور میں علامہ اقبال کے مزار کو سیکیورٹی خدشات کے پیش نظر بند کئے جانے کے بعد اب اقبال میوزیم پر بھی تالے لگا دیئے گئے ہیں، انتظامیہ کا کہنا ہے کہ سیکیورٹی خدشات اپنی جگہ، میوزیم کو ضروری مرمت کے لئے بند کیا گیا ہے۔ حکومت پنجاب نے کچھ عرصہ قبل سیکیورٹی خدشات کے پیش نظر شاعر مشرق ڈاکٹر علامہ اقبال کے مزار کو عام افراد کے لئے بند کر دیا تھا، اب لاہور ریلوے اسٹیشن کے قریب علامہ اقبال روڈ پر واقع اقبال میوزیم کے داخلی دروزے کو تالے لگا کر سیل کر دیا گیا ہے، جس سے میوزیم دیکھنے کے خواہش مند افراد کو مایوسی ہو رہی ہے۔ یہ کارپورچ اقبال میوزیم کا ہے جس کی چھت توڑ دی گئی، مرکزی دروازے سے ملحقہ برآمدے اور کمرے کی چھت بھی گرا دی گئی ہے، انتظامیہ کا کہنا ہے کہ میوزیم کی چھتیں کافی خراب ہو چکی تھیں، جنہیں تبدیل کرنا ضروری تھا۔ اقبال میوزیم کی چار دیواری اونچی کرنے کے ساتھ ساتھ اس پر خار دار تار بھی لگائے جائیں گے، مرکزی دیوار پر بھی لوہے کے جنگلے لگائے جا رہے ہیں، انتظامیہ کا کہنا ہے کہ میوزیم کی تعمیر ومرمت کا کا م تسلی بخش کرایا جا رہا ہے۔ لاہور میں علامہ اقبال کے میوزیم کی تعمیر ومرمت کاکام سست روی کا شکار ہے، یہ تاریخی میوزیم عوام کے لئے کب کھلے گا کسی کو کچھ معلوم نہیں۔


http://www.urdutimes.com/news/9847.html
طورخم سر حد پر غیر قانونی نقل وحمل بڑا سیکیورٹی چیلنج
طورخم: سیکیورٹی حکام نے تصدیق کی ہے کہ چار سدہ کی باچا خان یونیورسٹی پر حملے سے کچھ دن قبل 2،2 افراد کے گروپ کے ذریعے چار دہشت گرد طورخم کی سرحد کو عبور کرکے افغانستان سے پاکستان میں داخل ہوئے تھے۔سینیئر سیکیورٹی عہدیدار کا کہنا تھا کہ 'اگر وہاں مناسب نظام موجود ہوتا تو کم سے کم 2 افراد کو گرفتار کیا جاسکتا تھا اور منصوبہ حملے سے قبل ہی ناکام ہوجاتا'۔خیال رہے کہ باچاخان یونیورسٹی پر حملے میں ملوث 4 میں سے 2 حملہ آوروں کی شناخت نیشنل ڈیٹا بیس اینڈ رجسٹریشن اتھارٹی (نادرا) کے بائیومیٹرک سسٹم کے ذریعے کرلی گئی ہے۔ ایک حملہ آور کا تعلق سوات اور دوسرے کا جنوبی وزیرستان کے علاقے ساروغا سے بتایا جاتا ہے اور دونوں کو شناختی کارڈ جاری کیے گئے تھے۔مذکورہ عہدیدار کا کہنا تھا 'ہم ان کو روک سکتے تھے اور ان سے پوچھ سکتے تھے کہ ایک سواتی یا وزیرستانی لڑکا طورخم کو افغانستان سے کیوں عبور کررہا ہے اور ان کا مقصد کیا ہے؟'ان کا مزید کہنا تھا 'المیہ یہ ہے کہ ہم افغانیوں کے داخلے کو روکنے کے لیے سخت سرحدی کنٹرول اور سخت سرحدی انتظام کا متاثر کن اعلان تو کرتے ہیں، لیکن ہماری سرحدوں پر اس حوالے سے عملی انتظامات نہیں ہوتے'۔افغانستان سے پاکستان کے قبائلی علاقے میں داخل ہونے کے لیے طورخم، دو مستقل کراسنگ پوانئٹس میں سے ایک ہے جبکہ دوسرا پوائنٹ بلوچستان کے علاقے چمن کے افغان سرحدی علاقے میں واقع ہے۔طورخم بارڈر پر ہزاروں مقامی اور افغان شہری روزانہ معمولی یا بغیر چیکنگ کے دونوں جانب آتے اور جاتے ہیں۔خیال رہے کہ چار اداروں اور ایجنسیز کو روزانہ پاکستان میں داخل ہونے والے مشتبہ افراد پر نظر رکھنے کا کام سونپا گیا ہے تاہم کوئی بھی ان افراد کی صحیح تعداد نہیں بتاسکتا اور ان کے اعداد وشمار مفروضوں پر مشتمل ہوتے ہیں۔ایک سیکیورٹی عہدیدار نے بتایا کہ 'ہرروز تقریبا 10 ہزار سے 15 ہزار افراد سرحد کراس کرتے ہیں'۔ ایک اور سیکیورٹی ایجنسی کے عہدیدار کا کہنا تھا کہ یہ تعداد 25 ہزار سے 28 ہزار کے درمیان ہے، جن میں سے صرف چند کے پاس ہی مناسب ویزا یا پاسپورٹ ہوتا ہے۔خاصہ دار حکام کا کہنا تھا کہ کالعدم گروپ کی کارروائیوں اور نام نہاد امن کمیٹی کو یہ ذمہ داری سونپی گئی ہے کہ جب وہ پاکستان میں داخل ہوں یا یہاں سے افغانستان جائیں تو انھیں اپنے 'سابقہ ساتھیوں' کے نام بتانا ہوں گے، تاہم وہ کالعدم تنظیم کے سابق کارکنوں کی شناخت اور ان کی تعداد بتانے سے قاصر رہے۔ایک اور سیکیورٹی ایجنسی سے تعلق رکھنے والے عہدیدار نے نام ظاہر نہ کرنے کی شرط پر تجویز پیش کی کہ 'صرف فوج ہی سرحد کے انتظامات کی مناسب طریقے سے دیکھ بھال کرسکتی ہے'۔ یہ بھی دیکھا گیا ہے کہ افغانی شہری سرحدی محافظین کو جسمانی تلاشی اور سفری دستاویزات سے چھوٹ کے بدلے میں پیسوں کی پیش کرتے ہیں۔حکام نے تسلیم کیا ہے کہ یہ ان کے لیے آسان نہیں کہ وہ پاکستان میں داخل ہونے والے ہر افغانی کو چیک کریں یا ان سے سوالات پوچھے جائیں۔عہدیدار نے بتایا کہ 'دونوں ممالک کے سرحدی علاقوں میں رہنے والے افراد مختلف وجوہات کی بنا پر روزانہ متعدد مرتبہ سرحد پار کرتے ہیں اور ہم ایسے افراد ہر ہاتھ ڈالنے سے گریز کرتے ہیں'۔چارسدہ کی باچا خان یونیورسٹی پر ہونے والے دہشت گردی کے حملے کے چند روز بعد خیبر ایجنسی کی پولیٹیکل انتظامیہ نے اعلان کیا تھا کہ پاکستان میں داخل ہونے والے افغانی شہریوں کا ریکارڈ ترتیب دینے کے لیے طور خم بارڈر پر رجسٹریشن کے 5 نئے پوائنٹس بنائے گئے ہیں۔لیکن یہاں تعینات کیا جانے والا اسٹاف کم تربیت یافتہ اور اپنی ذمہ داریوں سے ناواقف ہے.انتظامیہ نے انھیں ایک پرفارما دیا ہے جسے انھوں نے دستی طریقے سے پْر کرنا ہے، جس میں سرحد عبور کرنے والے کا نام ، والد کا نام، وہ علاقہ جہاں سفر کرنا ہے، پاکستان میں ممکنہ منزل، پاکستان میں قیام کی مدت اور دورے کے مقصد وغیرہ کی تفصیلات کا اندراج کرنا ضروری ہے۔خیال رہے کہ پولیٹیکل انتظامیہ نے گزشتہ سال نادرا کی مدد سے افغان شہریوں کے لیے ایک بار راہداری نظام (روٹ پرمٹ) بھی متعارف کروایا تھا۔ حکام کا کہنا تھا کہ اس کے ذریعے سے اب تک صرف 5،629 کارڈ ہی افغان شہریوں کو جاری کیے گئے ہیں، جبکہ دیگر 3،300 کارڈ ابھی تکمیل کے مرحلے سے گزر رہے ہیں،مذکورہ سسٹم کے تحت ہمسایہ ممالک میں سفر کرنے والے تمام پاکستانیوں اور افغان شہریوں کو ایک مخصوص وقت کے لیے پولیٹیکل انتظامیہ کی جانب سے ایک کارڈ جاری کیا جاتا ہے جو افغان شہریوں کے پاکستان میں قیام کی مدت کے حوالے سے بھی رہنمائی کرتا ہے۔سیکیورٹی حکام کاکہنا تھا کہ سب سے اہم مسئلہ غیرقانونی طور پر سرحد میں داخل ہونے والوں کا ہے جس میں بیشتر افغانی ہوتے ہیں تاہم کچھ دہشت گرد بھی بغیر چیکنگ کے سرحد عبور کرجاتے ہیں۔'یہ مسئلہ قومی سلامتی اور حفاظت کا ہے جسے کسی بھی صورت میں نظر انداز نہیں کرنا چاہیے۔


http://www.urdutimes.com/news/9844.html
گوجر خان :ہائی سکول میں فائرنگ ، ایک طالبعلم زخمی
گوجر خان: گوجر خان کے علاقے درکالی سیداں میں سکول پر نامعلوم افراد کی فائرنگ کے نتیجے میں ایک طالبعلم زخمی ہوگہا ، اس حوالیسے ذرائع کا کہنا ہے کہ دونوں گروپوں میں دیرینہ رنجش تھی ،جمعرات کی صبح بھی دونوں میں کسی بات پر تلخ کلامی ہوئی جس کے بعد ایک گروپ کے افراد نے مشتعل ہوکر سکول کے باہر فائرنگ کر دی جس سے ایک بچہ زخمی ہوگیا ، فائرنگ کے بعد سکول اور علاقے میں بھگدڑ مچ گئی اور لوگ جان بچانے کیلئے دیوانہ وار بھاگ کھڑے ہوئے۔ مشتعل افراد فائرنگ کے بعد فرار ہوگئے۔ فائرنگ کی اطلاع ملنے پر پولیس موقع پر پہنچ گئی اور زخمی بچے کو طبی امداد کیلئے مقامی ہسپتال داخل کرا دیا جہاں اس کی حالت خطرے سے باہر بتائی جا رہی ہے۔


http://www.urdutimes.com/news/9825.html
سعودی اتحاد میں شمولیت کا معاہدہ نہیں کیا، پاکستان
اسلام آباد: وزیر اعظم کے مشیر خارجہ سرتاج عزیز نے کہا ہے کہ پاکستان ابھی تک سعودی عرب کی قیادت میں بننے والے 34 رکنی فوجی اتحاد میں شامل نہیں ہوا ہے، سعودی عرب کے ساتھ دفاعی معاہدے کے تحت پاک فوج 20 ممالک کی مشترکہ مشقوں میں حصہ لے رہی ہے۔ سعودی عرب کی خود مختاری اور سلامتی کو خطرہ ہوا تو پاکستان سعودیہ کے ساتھ کھڑا ہو گا۔ فوجی اتحاد میں شامل ہونے کے لئے مزید تفصیلات اور ٹیکنیکل مشاورت درکار ہے۔ جب رکن ممالک کا اجلاس ہو گا تو ایران اور عراق کی شمولیت کا معاملہ زیر غور آئے گا۔ قومی اسمبلی اجلاس کے دوران پشتونخوا عوامی ملی پارٹی کے سربراہ محمود خان اچکزئی نے نکتہ اعتراض پر کہا کہ داعش کے خلاف بننے والے فوجی اتحاد میں پاکستان شامل ہے۔ شام، عراق اور ایران کیوں شامل نہیں اس موقع پر تحریک انصاف کی شیریں مزاری نے کہا کہ سعودی فوجی اتحاد کی تفصیل نہیں معلوم تو پاک فوج کے جوانوں کو مشقوں کے لئے سعودی عرب کیوں بھیجا گیا۔ سعودی فوجی اتحاد اور فوجی مشقوں میں شمولیت سے متعلق پوچھے گئے ۔سوالوں کا جواب دیتے ہوئے مشیر خارجہ سرتاج عزیز نے کہا کہ پاکستان ابھی تک داعش کے خلاف سعودی عرب کی قیادت میں بننے والے 34 رکنی فوجی اتحاد میں شامل نہیں ہوا ہے، فوجی اتحاد میں شامل ہونے کے لئے مزید تفصیلات اور ٹیکنیکل مشاورت درکار ہے۔ انہوں نے کہا کہ ہمیں بتایا گیا تھا کہ اسلامی اتحاد 6 نکات پر مشترکہ اقدامات کریگا جب رکن ممالک کا اجلاس ہو گا تو ایران اور عراق کی شمولیت کا معاملہ زیر غور آئے گا۔ سرتاج عزیز نے کہا کہ سعودی عرب کے ساتھ دفاعی معاہدے کے تحت پاک فوج 20 ممالک کی مشترکہ مشقوں میں حصہ لے رہی ہے اور اس میں ایک ہزار سے زائد فوجی تربیت دینے کیلئے سعودی عرب میں موجود ہیں جب کہ سعودی فوج کو پاکستان میں بھی تربیت دی جاتی ہے۔ انھوں نے کہا کہ سعودی عرب کی خود مختاری اور سالمیت کو خطرے کی صورت میں پورا پاکستان اپنے برادر اسلامی ملک کے ساتھ کھڑا ہو گا۔


http://www.urdutimes.com/news/9802.html
چیئرمین نیب کا وزیراعظم کو بریفنگ دینے سے انکار
اسلام آباد: باخبر ذرائع سے معلوم ہوا ہے کہ چیئرمین نیب چوہدری قمر الزمان نے پنجاب میں ہونیوالی کرپشن سے متعلق وزیراعظم کو بریفنگ دینے سے انکار کر دیا ہے اور وزیراعظم سیکرٹریٹ کو اپنے جواب میں کہا ہے کہ چیئرمین کا عہدہ غیر جانبداری کا تقاضا کرتا ہے، اس لئے موجودہ صورتحال میں وزیراعظم کو تفصیلات سے آگاہ نہیں کیا جاسکتا۔ دریں اثناء یہ بھی معلوم ہوا ہے کہ نیب کی طرف سے وزیراعظم سیکرٹریٹ کو دو الگ الگ خطوط لکھے گئے ہیں جن میں دو اہم وزراء سے تحقیقات کی باضابطہ اجازت مانگی گئی ہے۔ ذرائع کے مطابق نیب کی طرف سے لکھے گئے ایک خط میں کہا گیا ہے کہ ایسے شوائد ملے ہیں کہ ایل این جی کے معاہدے میں بائیس ارب روپے کی مبینہ کرپشن ہوئی اس کے لیے ضروری ہے کہ وزیر پٹرولیم شاہد خاقان عباسی، سیکرٹری پٹرولیم ارشد مرزا، پی ایس او کے ایم ڈی عمران شیخ اور سوئی سدرن کے ایم ڈی سے الگ الگ تحقیقات کی جائیں جبکہ دوسرے خط میں وزیراعظم سیکرٹریٹ سے اجازت مانگی گئی ہے کہ پنجاب کے مختلف پراجیکٹس میں رانا ثناء اللہ کے ا ختیارات سے تجاوز اور کمیشن لینے کے شوائد ملے ہیں اس معاملے میں بھی تحقیقات کی ضرورت ہے، دونوں خطوط میں وزیراعظم سے پیشگی اجازت مانگی گئی ہے۔ ذرائع کے مطابق وزیراعظم سیکرٹریٹ نے ان خطوط پر شدید ناراضگی کا اظہار کیا ہے اور اس تناظر میں چیئرمین نیب کو بریفنگ کیلئے بلایا گیا تھا مگر ان کے انکار نے حکومت کیلئے مزید مشکلات پیدا کر دی ہیں۔ ذرائع کا کہنا ہے کہ وزیراعظم سیکرٹریٹ چیئرمین نیب کے انکار کے پیچھے خطرے کی بو محسوس کر رہا ہے۔ واضح رہے کہ نیب پنجاب پہلے ہی اورنج لائن ٹرین منصوبے کے ٹھیکیدار عامر لطیف کو گرفتار کرچکی ہے اور عامر لطیف کی گرفتاری سے پنجاب حکومت انتہائی مضطرب ہے اس پیدا شدہ صورتحال میںنیب کو لگام ڈالنے کیلئے وزیراعظم کے قریبی دوستوں اور قانونی مشیروں نے انہیں فوری طور پر ایک کمیشن مقرر کرنے کا مشورہ دیا ہے جس کا سربراہ ایک ریٹائرڈ جج ہوگا اور فوری طور پر ایک آرڈیننس جاری کرکے یہ کمیشن مقرر کرنے کیلئے مشاورت جاری ہے اور بعد میں حکومت اس کمیشن کے قیام کو پارلیمنٹ کے ذریعے قانون کی شکل دینے کا ارادہ رکھتی ہے، اس حوالے سے وزارت قانون و انصاف سے بھی رائے لی گئی ہے۔ وزیراعظم سیکرٹریٹ میں ایک رائے یہ بھی تقویت پکڑ رہی ہے کہ موجودہ چیئرمین نیب کیخلاف ریفرنس دائر کر کے ایسے کام سے روک دیا جائے اور نئے چیئرمین کی تقرری ماضی کی طرح روک کر طویل عرصے کیلئے لٹکا دی جائے۔ ذرائع کے مطابق وزیراعظم سیکرٹریٹ میں موجود تھینک ٹینک ان دونوں قانونی راستوں پر عملدرآمد کیلئے تیزی سے ہوم ورک کررہا ہے اس سلسلے میں پی پی پی سے بھی تعاون کی اپیل کرنے پر غور کیا جا رہا ہے ۔


http://www.urdutimes.com/news/9800.html
خیبر پختونخوا کے وزیر اعلیٰ کے مشیر سورن سنگھ کا چالان
پشاور:خیبر روڈ پر ون وے کی خلاف ورزی پر وزیر اعلی کے مشیر سورن سنگھ کا چالان کر دیا گیا ہے ۔ ذرائع کے حوالہ سے بتایا ہے کہ سورن سنگھ غلط سمت پر جا رہے تھے کہ ٹریفک وارڈن نے انہیں روک لیا اور ٹریفک قانون کی خلاف ورزی پر انہیں 200روپے کا چالان تھما دیا ۔ سورن سنگھ وزیر اعلیٰ کے مشیر برائے اقلیت ہیں۔


http://www.urdutimes.com/news/9794.html
لاہور: 63 سے زائد انتہائی خطرناک انسانی سمگلرز کا تصویری ڈیٹا جاری
لاہور: فیڈرل انوسٹی گیشن ایجنسی نے 2 خواتین سمیت 63 سے زائد انتہائی خطرناک اور عرصہ دراز سے مطلوب انسانی سمگلرز کا تصویری ڈیٹا جاری کر دیا ہے جس میں سب سے زیادہ مجرموں کا تعلق صوبای دارالحکومت لاہور اور وفاقی دارالحکومت کی جڑوں سٹی راولپنڈی ہے جن کی تعداد آٹھ آٹھ پر مشتمل ہے علاوہ ازیں ضلع گوجرانوالہ، ضلع گجرات، ضلع سرگودھا، جھنگ، سیالکوٹ، گوجر خاں کے تین تین انسانی سمگلرز کی تصاویر بھی پہلی بار عوام کے لئے شائع کی گئی ہیں۔ ایف آئی اے کے مطابق عوام الناس سے التماس کی گئی ہے کہ تصاویر اور سمگلرز سے متعلقہ معلومات کے مطابق کسی بھی قسم کی اہم اطلاع ادارے کے ہیڈکوارٹر کو کریں یا صوبائی ہیڈ آفس کے کنٹرول روم بتائیں تاہم اطلاع دینے والے افراد کا نام خفیہ راز میں رکھا جائے گا۔ ایف آئی اے کے مطابق انتہائی مطلوب انسانی سمگلرز کی تصاویری دستاوزات شائع کرنے کا مقصد عوام الناس کو ان کے کردار براے آگاہی دینا ہے تاکہ یہ دوبارہ اپنے مذموم و قاصد میں کامیاب نہ ہو سکیں جن افراد کی تصاویر کو عوام کے لئے شائع کیا گیا ہے ان میں شازیہ اعجاز ولد اعجاز احمد راولپنڈی اور سرگودھا کی رہائشی زوبیہ اوہا بملک زوجہ عاصم محمود ملک کا نام اور تصویر بھی شامل ہے۔ علاوہ ازیں لاہور کے رہائشی محمد مظہر حسین ولد محمد امین بھٹی، جاوید افتخار فیصل ولد شیخ افتخار احمد راولپنڈی، محمد افضل عارف ولد ملک محمد عارف نارنگ منڈی، محمد سراج خاں ولد راج ولی خان راولپنڈی، سید نجم الحسن ولد رحمت علی شاہ چوبرجی لاہور، شوکت حسین ندیم ولد محمد شریف سبزہ زار لاہور، عبدالستار بھٹی ولد محمد یعقوب بھٹی گڑھی شاہو لاہور، وقار احمد ولد تاج محمد خاں اٹک، صبع صادق ولد محمد بشیر کالج روڈ ڈسکہ، ظفر اقبال ولد ساہی محمد منڈی بہائوالدین، ساجد محمود ولد ثناء اللہ بٹر پیپلز کالونی گوجرانوالہ، عطاء اللہ طالب حسین وزیر آباد، مظفر حسین ولد غلام صابر ڈسکہ، ملک فیصل رسول اعوان ولد غلام رسول اعوان گوجر خاں، ملک زاہد ولد ملک شیر لالہ زار کالونی راولپنڈی، سید حسنین رضا شاہ ولد سید اختر شاہ کھاریاں، بلال احمد ولد چوہدری غلام محمد پنڈو داد نخان، علی رضا رانا ولد محمد شفیع ڈسکہ، مطلوب حسین ولد محمد سعید گوجرانوالہ، احسان اللہ ولد محمد اصغر گجرات، محمد بشیر ولد گلاب دین بدوکی کوسایاں، ناصر علی ولد محمد اشرف ٹوبہ ٹیک سنگھ، یاسر علی ولد محمد اشرف ٹوبہ ٹیک سنگھ، محمد اقبال ولد فیروز دین راولپنڈی، مختار احمد ولد یونس رحیم یار خاں، منور اقبال گوندل ولد شیر علی گوندل منڈی بہائوالدین، محمد شریف نیازی ولد احمد خاں کھاریاں، عقیل احمد عباسی راولپنڈی، راجہ فرحان ولد راجہ شفان علی راولپنڈی، ممتاز حسین ولد نور حسین چکوال، ظفر اقبال ولد محمد یاسین ساہیوال، سجاد محمود لد محمد نواز اٹک، سید ندیم احمد علی ولد سید احمد علی کراچی، مسعود الحسن ولد محمد یعقوب گوجر خاں، امجدعلی ولد خاں محمد گوجر خاں، ملک محمد احسان ولد ملک صدیق گوجرانوالہ سمیت 63سے زائد انتہائی خطرناک و مطلوب انسانی سمگلرز شامل ہیں۔


http://www.urdutimes.com/news/9789.html
سندھ میں میئر اور ڈپٹی میئر کے انتخاب پر حکم امتناع
اسلام آباد: سپریم کورٹ نے کراچی سمیت سندھ بھر میں مئیر اور ڈپٹی مئیر کے انتخاب پر حکم امتناع جاری کر دیا۔ بلدیاتی انتخابات کے قانون سے متعلق سندھ حکومت کی جانب سے ہائیکورٹ کا فیصلہ معطل کرنے کی استدعا مسترد کر دی گئی۔ بدھ کو سندھ بلدیاتی انتخابات کے قانون کے خلاف ہائیکورٹ کے فیصلے سے متعلق درخواست کی سماعت جسٹس گلزار احمد کی سربراہی میں 3 رکنی بینچ نے کی۔ عدالت نے سندھ حکومت کے وکیل کی ہائیکورٹ کے فیصلے کو معطل کرنے کی استدعا مسترد کر دی۔ جسٹس گلزار احمد نے ریمارکس دیے کہ عدالت اس معاملے کو تفصیل سے سننا چاہتی ہے۔ مسلم لیگ فنکشنل کے وکیل فروغ نسیم نے کہا کہ سندھ حکومت کا فیصلہ بلاجواز ہے۔ مسلم لیگ فنکشنل نے سندھ حکومت کے اقدام کو ہائیکورٹ میں چیلنج کیا، معاملہ صرف خفیہ رائے شماری کا ہے، سیاسی جماعتوں کے درمیان اتفاق نہیں ہو رہا۔ جسٹس گلزار احمد نے فاروق ایچ نائیک سے استفسار کیا کہ اگر میئر اور ڈپٹی میئر کے انتخاب کے لئے خفیہ رائے شماری ہوتی ہے تو اس پر آپ کے کیا تحفظات ہیں؟ جس پر سندھ حکومت کے وکیل فاروق ایچ نائیک نے موقف اختیار کیا کہ میئر اور ڈپٹی میئر کے انتخاب کے معاملے پر سندھ حکومت کی کوئی بددیانتی نہیں جس پر بنچ کے رکن جسٹس عمرعطا بندیال نے ریمارکس دیئے کہ الیکشن کمیشن کو شفاف انداز میں قانون کے مطابق کام کرنے دیں۔ فنکشنل لیگ کے وکیل فروغ نسیم نے دلائل دیئے کہ سیاسی جماعتوں کے درمیان اتفاق رائے نہیں ہو رہا اور معاملہ صرف خفیہ رائے شماری کا ہی ہے، سندھ حکومت کا فیصلہ بلاجواز ہے اور وہ معاملے کو لٹکانا چاہتی ہے جس پر جسٹس گلزار نے ریمارکس دیئے کہ عدالت اس معاملے کو تفصیل سے سننا چاہتی ہے جس کے بعد عدالت نے میئر اور ڈپٹی میئر کے انتخاب کے لئے خفیہ رائے شماری سے متعلق حکم امتناع جاری کرتے ہوئے کیس کی سماعت 3 مارچ تک ملتوی کر دی۔


http://www.urdutimes.com/news/9787.html
لاہور میں انسداد پولیو مہم کا کارکن فائرنگ سے زخمی
لاہور: لاہور انسداد پولیو مہم کے آخری روز ریواز گارڈن میں نامعلوم شخص کی فائرنگ سے ایک پولیو ورکر زخمی ہو گیا۔ ڈی سی او لاہور کہتے ہیں پولیو ورکر کی حالت خطرے سے باہر ہے، واقعہ ذاتی دشمنی کا نتیجہ لگتا ہے۔ لاہور کے علاقے ریواز گارڈن میں پولیو ورکر عمر خان معمول کی ڈیوٹی پر تھا کہ نامعلوم شخص نے فائرنگ کر دی۔ گولی عمر خان آفریدی کی ٹانگ کو لگی۔ عمر خان نے بتایا کہ وہ پولیو کے قطرے پلا رہا تھا کہ ایک نقاب پوش موٹر سائیکل سوار پیچھے سے آیا اور فائرنگ شروع کر دی۔ ڈی آئی جی آپریشن ڈاکٹر حیدر اشرف اور مشیر صحت پنجاب سلمان رفیق اسپتال میں زخمی پولیو ورکر سے ملے۔ ان کا کہنا تھا کہ حالات کا جائزہ لیا جا رہا ہے، ملزم کو جلد ہی گرفتار کر لیا جائے گا۔ ادھر شہر بھر میں انسداد پولیو مہم جاری ہے ۔


http://www.urdutimes.com/news/9785.html
کوہلو میں شر پسندوں کا لیویز چیک پوسٹ پر حملہ، 3 اہلکار شہید
کوئٹہ: بلوچستان کے ضلع کوہلو میں شر پسندوں کا لیویز چیک پوسٹ پر حملہ 3 اہلکارشہید۔ لیویز ذرائع کے مطابق نامعلوم شر پسندوں نے بدھ کی صبح ضلع کوہلو کے علاقے کاہان میں لیویز چیک پوسٹ پر جدید ہتھیاروں سے حملہ کیا، حملے کے نتیجے میں 3 لیویز اہلکار موقع پر شہید ہو گئے اور 2 اہلکار شدید زخمی ہوئے جب کہ حملہ آور فرار ہو گئے، زخمیوں اور شہید اہلکاروں کو تحصیل ہسپتال منتقل کر دیا گیا۔ حملے کے بعد سیکورٹی فورسز نے علاقے میں ملزمان کی تلاش کیلئے بڑے پیمانے پر سرچ آپریشن شروع کر دیا ہے۔


http://www.urdutimes.com/news/9780.html
روسی صدر ولادیمیر پیوٹن کی آئندہ ماہ پاکستان آمد متوقع
اسلام آباد: دنیا کی طاقتور ترین شخصیت اور روسی صدر ولادی میر پیوٹن کی آئندہ ماہ پاکستان آمد متوقع ہے جہاں وہ ایل این جی گیس پائپ لائن منصوبے کا افتتاح کریں گے۔ امریکی میڈیا کی رپورٹ کے مطابق گزشتہ سال وزیراعظم نواز شریف نے گزشتہ سال اسلام آباد میں آنیوالے روسی وفد کے ذریعے صدر پیوٹن کو دورہ پاکستان کی دعوت دی تھی جو انہوں نے قبول کر لی۔ ایل این جی منصوبے پر کام کرنیوالی انٹرسٹیٹ گیس سسٹمز کے سی ای او مبین صولت نے بتایا کہ صدر پیوٹن کو جون سے پہلے پاکستان کا دورہ کرناہے دیگر جنوب ایشیائی ممالک کیلئے بھی ایک گیٹ وے کا کام کر رہے ہیں۔ مبین صولت نے بتایا کہ پاکستانی حکام اور ماہرین توانائی نے روس کے حالیہ دورے کے موقع پر دو دہائیوں کے بعد اعلیٰ شخصیات سے ملاقاتیں بھی کیں۔


http://www.urdutimes.com/news/9727.html
جاسوسی کا الزام، بھارتی شہری کو تین سال قید کی سزا
پشاور: پشاور میں ایک فوجی عدالت نے جاسوسی کے الزام میں گرفتار کیے جانے والے ایک بھارتی شہری کو تین سال قید کی سزا سنائی ہے۔ عدالت کی طرف سزا سنائے جانے کے بعد ملزم حامد نہال انصاری کو سینٹرل جیل پشاور منتقل کر دیا گیا ہے۔ سرکاری ذرائع کا کہنا ہے کہ ملزم کو دو دن پہلے پشاور میں ایک فوجی عدالت کی طرف سے جاسوسی کے الزام میں تین سال قید کی سزا سنائی گئی۔ ملزم کو آرمی ایکٹ کے تحت سزا کے خلاف اپیل دائر کرنے کا حق حاصل ہے۔ سرکاری ذرائع کے مطابق ملزم حامد نہال انصاری نے تفتیش کے دوران اس بات کا اعتراف کیا ہے کہ وہ غیر قانونی طور پر افغانستان سے طورخم کے راستے پاکستان میں داخل ہوئے اور ان کی آمد کا مقصد جاسوسی کرنا تھا۔ بتایا جاتا ہے کہ ملزم کے قبضے سے حساس نوعیت کے نقشے اور کچھ دیگر دستاویزات بھی برآمد کی گئی تھیں۔ برطانوی نشریاتی ادارے کے مطابق ملزم حامد نہال انصاری کی والدہ فوزیہ انصاری کا دعوی ہے کہ ان کے بیٹے کی چند پاکستانی شہریوں سے دوستی تھی جنھوں نے انھیں مشورہ دیا تھا کہ وہ بغیر ویزے کے افغانستان کے راستے سے پاکستان آ سکتے ہیں۔ ان کی والدہ کا یہ بھی دعوی ہے کہ ان کے بیٹے کی انٹرنیٹ پر ایک پاکستانی خاتون سے بھی دوستی ہوگئی تھی جس سے ملنے کے لیے حامد نہال پاکستان گئے تھے۔ ملزم نے اپنی شناخت چھپانے کے لیے فیس بک پر سات اکاونٹ کھولے رکھے تھے جبکہ انھوں نے 30 کے قریب ای میل پتے بھی بنائے ہوئے تھے۔ بتایا جاتا ہے کہ ملزم کو پولیس اور حساس اداروں نے تین سال قبل کوہاٹ سے حراست میں لیا تھا جس کے بعد ان کے خلاف فارن ایکٹ کے تحت مقدمہ چلایا گیا۔ ملزم کی والدہ مس فوزیہ انصاری کی طرف سے اپنے بیٹے کی بازیابی کے لیے پشاور ہائی کورٹ میں حبس بے جا کی درخواست بھی دائر کی گئی جس پر گذشتہ ماہ وزارتِ دفاع کی طرف سے جواب داخل کیا گیا۔ اس میں کہا گیا تھا کہ ملزم حامد نہال انصاری کو پاکستانی فوج نے گرفتار کر رکھا ہے اور اس کے خلاف فوجی عدالت میں کارروائی چل رہی ہے۔ حامد نہال انصاری کی عمر 31 سال کے لک بھگ بتائی جاتی ہے اور وہ سافٹ ویئر انجینیئر ہیں۔ یہ امر بھی اہم ہے کہ ملزم کی والدہ کی طرف سے سپریم کورٹ کی انسانی حقوق کی سیل میں ایک درخواست دائر کی گئی تھی جس میں ان کے بیٹے کی بازیابی کی استدعا کی گئی تھی۔ تاہم بعد میں عدالت عظمی کے سیل نے یہ درخواست جبری گمشدگی کے کمیشن میں اس حکم کے ساتھ بھیج دی تھی کہ حامد نہال انصاری کی بازیابی کے سلسلے میں تحقیقاتی ٹیم تشکیل دی جائے اور اس سلسلے میں ان کے لاپتہ ہونے کی ایف آئی ار بھی درج کی جائے۔


http://www.urdutimes.com/news/9721.html
پشاور سے 2 افغان باشندوں سمیت 4 مشتبہ افراد گرفتار
پشاور: پشاور پولیس اور سیکیورٹی فورسز نے مشترکہ سرچ آپریشن کے دورن 2 افغان باشندوں سمیت 4 مشتبہ افراد کو حراست میں لے لیا۔ پولیس کے مطابق مشترکہ سرچ آپریشن تھانہ تہکال کی حدود میں سبحان آباد کے علاقہ میں کیا گیا۔ جس میں دو افغان باشندوں سمیت چار مشتبہ افراد کو حراست میں لیا گیا۔ آپریشن کے دوران لیڈیز پولیس کی مدد سے پچاس سے زیادہ گھروں کو چیک کیا گیا۔ اور کرایہ داروں کے کوائف نہ دینے پر 20 مالک مکانوں کو نوٹسز بھی جاری کئے گئے۔


http://www.urdutimes.com/news/9719.html
نادرا آفس میں دھکم پیل کے دوران 55 سالہ خاتون جاں بحق
گوجرانوالہ: شناختی کارڈ بنوانے کے لیے آنے والی لائن میں کھڑی 55 سالہ خاتون دھکم پیل کے دوران نیچے گرنے سے جاں بحق ہو گئی۔ شہریوں کی نادرا عملہ اور حکومت کے خلاف نعرہ بازی۔ نوشہرہ روڈ کی رہائشی 55 سالہ رسولاں بی بی گزشتہ تین روز سے شناختی کارڈ کے حصول کے لیے شیخوپورہ موڑ پر واقع نادرا آفس کے چکر لگا رہی تھی۔ منگل کوجب وہ اپنی بیٹی کے ہمراہ شناختی کارڈ آفس پہنچی تو رش بہت زیادہ تھا، خاتون لائن میں کھڑی تھی کہ دھکا لگنے سے نیچے گر گئی اور موقع پر ہی جاں بحق ہو گئی۔ رسولاں بی بی کے داماد خالد کا کہنا تھا کہ گزشتہ تین روز سے شناختی کارڈ بنوانے کے لیے آ رہے ہیں لیکن رش بہت زیادہ ہوتا ہے جو ایک ہزار روپے دیتا ہے اس کو اندر جانے دیتے ہیں، میری ساس بھی لائن میں کھڑی تھی کہ اسے دھکا لگا اور وہ نیچے گر کے جاں بحق ہو گئی۔ دوسری طرف شہریوں نے گو نواز گو اور نادرا عملہ کے خلاف شدید نعرہ بازی کی۔ تھانہ سبزی منڈی پولیس نے واقعہ کی تفتیش شروع کر دی ہے۔


http://www.urdutimes.com/news/9716.html
متحدہ رہنماء ریحان ہاشمی قومی اسمبلی کی رکنیت سے مستعفی
اسلام آباد: متحدہ قومی مومنٹ کے رہنماء ریحان ہاشمی نے قومی اسمبلی کی رکنیت سے استعفیٰ دیدیا ہے ، سپیکر قومی اسمبلی سردار ایاز صادق نے استعفیٰ منظور کر لیا ہے۔ تفصیلات کے مطابق منگل کے روز ڈپٹی سپیکر قومی اسمبلی نے اسمبلی اجلاس کے دوران اعلان کیا ہے کہ ایم کیو ایم کے رہنماء ریحان ہاشمی نے 6 فروری کو قومی اسمبلی کی نشست سے استعفیٰ دیا تھ اور سپیکر قومی اسمبلی نے ان کا استعفیٰ منظور کر لیا ہے، ریحان ہاشمی کی خالی ہونے والی نشست کو 6 فروری سے خالی تصور کیا جائے۔ ذرائع کے مطابق ریحان ہاشمی نے ڈپٹی میئر کے الیکشن لڑنے کے لیے قومی اسمبلی کی نشست سے استعفیٰ دیا ہے وہ اب کراچی میں ڈپٹی میئر کا الیکشن لڑیں گے۔


http://www.urdutimes.com/news/9715.html
چیف سیکرٹری سندھ کے خلاف توہین عدالت کی درخواست دائر
اسلام آباد: چیف سیکرٹری سندھ کے خلاف توہین عدالت کی درخواست دائر کر دی گئی منگل کو درخواست محمود اختر نقوی نے سپریم کورٹ میں دائر کی درخواست میں ملیر ڈویلپمنٹ اتھارٹی کے 54 افسران سندھ حکومت کو فریق بناتے ہوئے موقف اختیار کیا گیا ہے کہ ملیر ڈویلپمنٹ اتھارٹی میں 54 افسران ڈیپوٹیشن پر آئے اور ضم ہو گئے، عدالت ڈیپوٹیشن پر افسران کی تعیناتی کے خلاف فیصلہ دے چکی ہے، عدالت نے ڈیپوٹیشن اور ضم ہونے والے افسران کو فوری طور پر اپنے محکموں میں واپس بھیجنے کا حکم دیا تھا، عدالتی حکم کی خلاف ورزی پر متعلقہ حکام کے خلاف کارروائی کرے، ملیر ڈویلپمنٹ اتھارٹی میں ضم ہونے والے افسران کو ان کے محکموں میں واپس بھیجنے کا حکم دیا جائے۔


http://www.urdutimes.com/news/9711.html
فوجی عدالت سے سزائے موت کیخلاف سپریم کورٹ میں ایک اور اپیل دائر
اسلام آباد: فوجی عدالت سے سزائے موت کے خلاف سپریم کورٹ میں ایک اور اپیل دائر کی گئی ہے۔ فوجی عدالت نے طالبان کے ساتھ روابط کے الزام میں طاہر خان نامی مجرم کو پانچ اگست کو سزائے موت سنائی تھی۔ عاصمہ جہانگیر کے توسط سے دائر کی گئی درخواست میں موقف اختیار کیا گیا ہے کہ پشاور ہائی کورٹ میں فیصلے کو چیلنج کیا گیا تاہم وہاں شفاف ٹرائل کا حق نہیں دیا گیا اور عدالت نے درخواست خارج کر دی۔ مجرم پشاور جیل میں قید ہے جنہیں سزا کی اطلاع میڈیا کے ذریعے ملی۔


http://www.urdutimes.com/news/9704.html
ڈاکٹر عافیہ کے گھر پر نامعلوم افراد کا دھاوا ،چوکیدار زخمی
کراچی: گلشن اقبال میں نامعلوم افراد نے امر یکہ میں قید ڈاکٹر عافیہ کے گھر پر دھاوا بول دیا، چوکیدار کو شدید تشدد کا نشانہ بنایا، زخمی حالت میں ہسپتال منتقل کر دیا گیا۔ تفصیلات کے مطابق کراچی کے علاقے گلشن اقبال میں منگل کی صبح نامعلوم افراد ڈاکٹر عافیہ کی والدہ کے گھر پر آئے اور گھر کے چوکیدار محمد عامر سے ان کے بچوں احمد اور مریم سے متعلق معلومات حاصل کرنے کی کوشش کی۔ چوکیدار عامر کی جانب سے سوالات کا جواب نہ دینے پر انہوں نے اسے مارا اور بے ہوشی کی حالت میں ہاتھ پیر باندھ کر فرار ہو گئے جب کہ گھر کے دروازے پر توڑ پھوڑ کی، بعد ازاں چوکیدار عامر کو بے ہوشی کی حالت ہسپتال منتقل کیا گیا اور طبی امداد فراہم کی گئی اور انہیں ڈسچارج کر دیا گیا، چوکیدار عامر نے پولیس کو ابتدائی بیان ریکارڈ کراتے ہوئے بتایا کہ تشدد کا نشانہ بنانے والے 3 تھے اور وہ ایک گاڑی میں آئے تھے، تینوں افراد کی عمریں 30 سے 35 برس کے درمیان تھیں، انہوں نے مزید بتایا کہ نامعلوم افراد نے مجھ سے ڈاکٹر عافیہ کے اہلخانہ سے متعلق معلومات لینے کی کوشش کی تاہم انکار پر مجھے تشدد کا نشانہ بنایا ور گھر کے گیٹ پر توڑ پھوڑ کی جب میں نے مزاحمت کی تو میرے ہاتھ پائوں باندھ کر تشدد کیا، پولیس کا کہنا ہے کہ انتظامیہ کی جانب سے ڈاکٹر عافیہ کے گھر پر ایک پولیس اہلکار تعینات ہے تاہم واقعے کے وقت ڈاکٹر عافیہ کے گھر پر کوئی پولیس اہلکار نہیں تھا۔ عامرکے بیان کی روشنی میں تحقیقات کو آگے بڑھایا جا رہا ہے۔ واضح رہے کہ ڈاکٹر عافیہ سابق صدر پرویز مشرف کے دور حکومت میں کراچی سے راولپنڈی جاتے ہوئے اپنے 3 بچوں کے ساتھ لاپتہ ہو گئی تھیں۔ ان کے دو بچے کئی برس بعد پاکستان واپس آ گئے تھے تاہم ایک بچے کا اب بھی کوئی پتہ نہیں۔


http://www.urdutimes.com/news/9640.html
معذور لڑکی سے زیادتی کا ملزم خاتون ساتھی سمیت گرفتار
راولپنڈی: تھانہ مورگاہ کے علاقے میں معذور لڑکی کو زیادتی کا نشانہ بنانے والے ملزم اوراس کی خاتون ساتھی سمیت چار افراد کے خلاف مقدمہ درج کر لیا گیا ہے، لڑکی این جی او میں سلائی کڑھائی سیکھنے جاتی تھی ا ور این جی او کے ڈرائیور نے اسے زیادتی کا نشانہ بنایا پولیس نے ملزم اور اس کی معاونت کرنے والی خاتون کو گرفتار کر لیا ہے۔ تفصیلات کے مطابق مقامی این جی او کے ڈرائیور ماجد جو گزشتہ نو دس سال سے بطور ڈرائیور این جی او میں کام کر رہا ہے اور ٹریننگ سنٹر میں تربیت حاصل کرنے والی طالبات کو گھروں سے لانا اور واپس چھوڑ کرنا اس کا کام رہے اس دوران نے سے ایک معذور لڑکی جو بولنے اور سننے سے قاصر تھی اس موقع پا کر نشے کا انجکشن دے کر بے ہوش کر دیا اور زیادتی کا نشانہ بنا ڈالا تاہم لڑکی اپنی معذوری کی وجہ سے والدین کو کچھ بتانے سے قاصر تھی مگر گزشتہ دنوں دررد ہونے پر جب اس ڈاکٹر کے پاس لے جایا گیا تو اس نے بتایا کہ 27 سالہ (ف بی بی) چھ ماہ کی حاملہ ہے جس پر لڑکی کی والدین نے پولیس سے رجوع کیا پولیس نے کارروائی کرتے ہوئے ملزم ماجد اس کی معاونت کرنے والی خاتون ساتھی (ث بی بی )کو گرفتار کر کے پوچھ گچھ شروع کر دی ہے۔ اس حوالے سے تفتیشی افسر اسلم کہنا ہے معاملے کی تحقیقات کیلئے ڈی این اے ٹیسٹ کروایا جائے تاکہ معاملے کی وضاحت ہوسکتے۔ پولیس مصروف تفتیش ہے ۔


http://www.urdutimes.com/news/9633.html
داخلہ فارم نہ بھجوانے پر 17 سالہ طالبہ کی خودکشی
کوئٹہ: بلوچستان کے علاقے مسلم باغ میں پوزیشن ہولڈر طالبہ ثاقبہ جس نے کالج کی پرنسپل اور انتظامیہ کی جانب سے آخری تاریخ پر داخلہ نہ بھجوانے پر خودکشی کر لی تھی اس کے لواحقین اور ساتھی کلاس فیلوز نے مطالبہ کیا ہے کہ واقعے کی جوڈیشل انکوائری کرائی جائے۔ تفصیلات کے مطابق بلوچستان کے ضلع قلعہ عبداللہ کی ایک 17 سالہ طالبہ نے کالج پرنسپل کی جانب سے داخلہ فارم انٹرمیڈیٹ بورڈ نہ بھجوائے جانے پر خودکشی کر لی۔ سیکنڈ ایئر کی طالبہ ثاقبہ کاکڑ کے اہلخانہ کا دعویٰ ہے کہ گورنمنٹ گرلز ڈگری کالج، مسلم باغ کی پرنسپل عابدہ غوثیہ نے ثاقبہ اور 12 دیگر لڑکیوں کے داخلہ فارم انٹرمیڈیٹ بورد بھجوانے سے انکار کر دیا تھا کیونکہ انھوں نے جون 2015 میں کوئٹہ پریس کلب کے سامنے کالج میں اساتذہ کی کمی کے باعث کلاسز کی معطلی کے خلاف احتجاج کیا تھا۔ ثاقبہ کی آنکھوں میں بھی روشن مستقبل کے خواب تھے اور اس نے کچھ ذیادہ نہیں مانگا اپنے علاقے میں واقع گرلز کالج میں حصول علم کے لیے خواتین استانی کا مطالبہ کیا تھا۔ پرنسپل کے خلاف یہ احتجاج اسے اتنا مہنگا پڑ گیا کہ چھ ماہ تک اسے نہ صرف ذہنی کوفت میں رکھا بلکہ جنوری میں سیکنڈ کے ایئر کے امتحانات کے لیے اس کا داخلہ فارم بھی نہ بھیجوایا گیا جس سے دلبرداشتہ ہو کر معصوم طالبہ نے زہریلی دوا پیکر بلوچستان کے تعلیمی نظام کو بہتر کرنے کے دعویدار کی قلعی کھول دی۔ بات ثاقبہ کی خودکشی پر ہی نہیں ٹھری بلکہ بے حس انتظامیہ اور بااثر سیاسی شخصیات کے دباؤ پر خودکشی کی ایف آئی آر تک درج نہ ہونے دی۔ ثاقبہ کی بہنیں اور ساتھی کلاس فیلوز نے حکومت کی جانب سے تشکیل کردہ تحقیقاتی کمیٹی کو مسترد کرتے ہوئے جوڈیشل کمیشن کا مطالبہ کیا ہے۔ ثاقبہ کے والدین سے اظہار ہمدردی کے لیے صوبائی وزرا بھی مسلم باغ پہنچ کر ثاقبہ کے والدین کو تسلی دی کہ واقعے کی غیر جانبدارانہ تحقیقات کی جائیگی۔ ثاقبہ کے بھائی نے کالج پرنسپل کو اپنی بہن کی خوکشی کا ذمہ دار قرار دیا۔ عزیزاللہ نے دعویٰ کیا کہ ان کی بہن کی خودکشی کی وجہ کالج پرنسپل کا رویہ تھا، جنھوں نے محض اس وجہ سے اس کا داخلہ فارم انٹرمیڈیٹ بورڈ نہیں بھیجا کیونکہ ثاقبہ نے چند ماہ قبل کوئٹہ پریس کلب کے سامنے کالج میں اساتذہ کی کمی کے خلاف ایک مظاہرے کی سربراہی کی تھی۔ عزیراللہ کے مطابق انٹرمیڈیٹ کے امتحانات میں شرکت کے لیے داخلہ فارم بھیجنے کی آخری تاریخ 10 فروری تھی۔ انھوں نے دعوی کیا، 'میری بہن نے پرنسپل سے متعدد بار درخواست کی کہ وہ اس کا داخلہ فارم بھیج دیں لیکن انھوں نے یہ کہہ کر انکار کر دیا کہ اس کی حاضری امتحان دینے کی مطلوبہ تعداد سے کم ہے۔ ان کا کہنا تھا مییری بہن کالج پرنسپل کے مبینہ رویئے سے بہت دلبرداشتہ تھی، جس کے بعد ثاقبہ نے زہریلی دوا پی کر خودکشی کرلی۔


http://www.urdutimes.com/news/9630.html
وزیر اعظم آزاد کشمیر کا نواز شریف سے معافی کا مطالبہ
اسلام آباد: آزاد کشمیر کے وزیراعظم چوہدری عبدالمجید نے کوٹلی میں پیپلز پارٹی کے کارکن کی ہلاکت پر مطالبہ کر دیا کہ وزیراعظم پاکستان معافی مانگیں، بولے نواز شریف اپنے وزرا کو برطرف کریں۔ پاکستان پیپلزپارٹی اور پاکستان تحریک انصاف نے آزاد کشمیر میں سیاسی ورکر کی ہلاکت کے خلاف قومی اسمبلی اجلاس میں شدید ہنگامہ برپا کیا اور وفاقی حکومت کو شدید تنقید کا نشانہ بناتے ہوئے گولی لاٹھی کی سرکار نہیں چلے گی کے نعرے لگاتے ہوئے ایوان سے واک آئوٹ کر گئی۔ پیپلزپارٹی کے اراکین نے اجلاس میں احتجاج کرتے ہوئے بازوؤں پر سیاہ پٹیاں باندھ کر شرکت کی۔ ایوان کے اندر شدید نعرے بازی کی۔ ایون حکومت مخالف نعروں سے گونجتا رہا تاہم حکومتی بنچ پر بیٹھے اراکین نے خاموشی اختیار کئے رکھی۔ سیاسی کارکن کی ہلاکت پر کئے جانے والے واک آئوٹ میں ایم کیو ایم نے شرکت نہیں کی۔ اجلاس میں اپوزیشن لیڈر سید خورشید شاہ نے کہا کہ وزیراعظم پیپلزپارٹی کی مصالحانہ پالیسی کو سبوتاژ کرنا چاہتے ہیں حکومت نہ ہوش کے ناخن لے رہی ہے اور نہ وزیراعظم وفاقی وزراء کو لگام دے رہے ہیں حکومت نے اپنی روش نہ بدلی تو حکومت چلانا مشکل بنا دیں گے۔ قومی اسمبلی کا اجلاس سپیکر سردار ایاز صادق کی صدارت میں ہوا۔ اجلاس شروع ہونے سے پیپلزپارٹی نے ایوان میں ہنگامہ کھڑا کردیا۔ اپوزیشن لیڈر سید خورشید شاہ نے پوائنٹ آف آرڈر پر بولتے ہوئے کہا کہ کشمیر اور پی آئی اے میں ہونے والا واقعہ کھلی دہشت گردی ہے نواز شریف حکومت نے ماضی سے سبق نہیں سیکھا حکومت طاقت کے ذریعہ حالات کو کنٹرول کرنا چاہتی ہے۔ دن بدن نئے نئے واقعات جنم لے رہے ہیں حکومت جارحانہ موڈ میں نظر آتی ہے انہوں نے مزید کہا کہ شہید بے نظیر بھٹو نے مفاہمت کی سیاست کو پروان چڑھایا اور ہم نے اس سلسلہ کو جاری رکھا ہوا ہے مگر موجودہ حکومت 80 اور 90 کی دہائی کی سیاست کرنا چاہتی ہے حکومت تشدد کے راستہ پر گامزن ہوچکی ہے۔ ماڈل ٹائون میں 14 لوگ شہید ہوئے ان کے ذمہ داروں کو سزا ہوئی تو کشمیر کا واقعہ نہ ہوتا انہوں نے مزید کہا کہ اس ملک کی تاریخ ہے کہ ذوالفقار علی بھٹو کو جھوٹے مقدمہ میں پھانسی دی گئی اگر یہی واقعہ پشاور یا دیگر علاقوں میں ہوتا تو حالات کہیں سے کہیں ہوتے کشمیر 'پی آئی اے میں ہونے والا واقعہ کھلی دہشت گردی ہے۔ اس طرح کے واقعات کو آمرانہ ذہنیت کہا جائے گا اس سے جمہوری ادارے مضبوط نہیں ہوں گے۔ وزیراعظم اگر اپنی زبان کنٹرول کرتے تو اس طرح کے واقعات رونما نہ ہوتے۔ اپوزیشن لیڈر نے کہا کہ آزاد کشمیر کی جغرافیائی حدود کو خیال میں رکھنا چاہیے ایک طرف مودی حکومت کی ہر جگہ پر مخالفت کرتے ہیں دوسری طرف کشمیر میں ایسے واقعات کروا رہے ہیں اس طرح تو بھارت کے موقف کو مضبوط کر رہے ہیں آزاد کشمیر کا اپنا آئین اور حکومت ہے لیکن اس کا یہ مطلب نہیں کہ ان پر ظلم ڈھائے جائیں آزاد کشمیر کے وزیراعظم کو پہاڑی بکرا بھی کہا گیا لیکن وزیراعظم نے متعلقہ وزیر کے خلاف کوئی نوٹس نہیں لیا۔ کشمیر میں انتخابات سے پہلے عوام کو مینڈیٹ چھیننے کی کوشش کی جارہی ہے۔ کشمیر میں ہونے والے واقعہ کے خلاف احتجاج کرتے ہیں اگر یہ آواز حکمرانوں تک نہیں پہنچتی آزاد کشمیر کی سرکار تک کو پہنچ سکتی ہے۔ لاٹھی' گولی کی سرکار نہیں چلے گی نہیں چلے گی اس پر وزیراطلاعات سینیٹر پرویز رشید نے کہا کہ آزاد کشمیر میں ایک بندے کی حلاکت کے ذمہ دار وزیراعظم آزاد کشمیر ہیں ان کے بیانات کے سبب حالات یہاں تک پہنچے ہیں کوٹلی واقعہ پر آزاد حکومت نے جوڈیشل کمیشن قائم کردیا ہے اگر جوڈیشل کمیشن نے نواز حکومت کو قصور وار ٹھہرایا تو ہم سزا بھگتنے کو تیار ہوں گے۔ انہوں نے مزید کہا کہ جوڈیشل کمیشن کی کارروائی سے قبل ہی مسلم لیگ نواز کے کارکنوں کی گرفتاریاں شروع ہوگئی ہیں جو کہ سراسر نا انصافی ہے تمام حقائق کو اپوزیشن لیڈر کے سامنے رکھنے کو تیار ہوں اگر انہوں نے کوئی سزا تجویز کی تو میں خود بھگتوں گا۔


http://www.urdutimes.com/news/9624.html
اردو اور فارسی کے عظیم شاعر مرزا غالب کی 147 ویں برسی
لاہور: اردو اور فارسی کے عظیم شاعر اسد اللہ خان المعروف مرزا غالب کی 147 ویں برسی منائی گئی۔ مرزا اسد اللہ خان غالب نے زندگی کے حقائق کو کھلے ذہن کے ساتھ مختلف زاویوں سے دیکھا اور ایک سچے فنکار کی حیثیت سے زندگی کی متضاد کیفیات کو شعری قالب میں ڈھالا۔ غالب اردو کے عظیم شاعر تھے، ان کی کامیابی کا راز صرف ان کی شاعری ہی نہیں بلکہ وہ زندگی کے حقائق اور انسانی نفسیات کی گہرائی میں جا کر سمجھتے تھے اور اسے بڑی ہی سادگی سے عام لوگوں کیلئے بیان کر دیتے تھے۔ اردو اور فارسی کے عظیم شاعر اسد اللہ خان غالب 27 دسمبر 1797ء میں آگرہ میں پیدا ہوئے۔ بلی ماراں کے محلے کی پیچیدہ دلیلوں کی سی گلیوں میں رہنے والے اسد اللہ خان غالب نے اردو نظم و نثر میں روایت شکنی کی طرح ڈالی۔ دنیا کو بازیچہ اطفال سمجھنی والے شاعر نے اپنے مختصر سے دیوان کو گنجینہ معنی کا ایسا طلسم کدہ بنا دیا کہ اسد اللہ سب پر غالب ہو گیا۔ نثر کے میدان میں قدم رکھا تو بے جا القاب و آداب سے بھرپور خطوط نویسی کو وہ زندہ مکالماتی رنگ دیا کہ ہزاروں کوس دور ہجر میں بھی وصل کا لطف لینا ممکن ہو گیا۔ ہوئی مدت کہ غالب مر گیا پر یاد آتا ہے۔ آخری عمر میں غالب شدید بیمار رہنے لگے اور بالآخر پندرہ فروری 1869 کو خالق حقیقی سے جا ملے۔ غالب کو دنیا سے گزرے 147 برس بیت چکے مگر اردو ادب پر آج بھی ان کے فکر و فن کا غلبہ ہے


http://www.urdutimes.com/news/9616.html
سپریم کورٹ، فرد جرم عائد کرنیکے فیصلے کیخلاف رحمن ملک کی اپیل منظور
اسلام آباد: سپریم کورٹ نے سابق وزیر داخلہ رحمان ملک کی جانب سے توہین عدالت مقدمے میں فرد جرم عائد کرنے کے فیصلے کے خلاف دائر اپیل منظور کرتے ہوئے ان کے خلاف جار ی کردہ توہین عدالت کا نوٹس خارج کر دیاہے سپریم کورٹ کے سابق چیف جسٹس افتخار چوہدری نے پاکستان اسٹیل ملز کی تحقیقاتی ٹیم تبدیل کرنے پر رحمان ملک کو توہین عدالت کا نوٹس جاری کیا تھا، چیف جسٹس انور ظہیر جمالی کی سربراہی میں پانچ رکنی لارجر بنچ نے رحمان ملک کی پیر کو اپیل کی سماعت کی۔ اس دوران رحمان ملک کے وکیل نے موقف اختیار کیا کہ ان کے خلاف فرد جرم عائد کیا جانا غیر آئینی وغیر قانونی ہے اس حوالے سے عدالتی حکم پر نظر ثانی کرتے ہوئے یہ حکم واپس لیا جائے اور ان کے موکل کے خلاف جاری کردہ توہین عدالت کا نوٹس واپس لیا جائے جس پر عدالت نے اپیل منظور کرتے ہوئے توہین عدالت کا نوٹس خارج کر دیا بعد ازاں میڈیا سے گفتگو میں سابق وزیر داخلہ رحمان ملک نے کہا ہے کہ افتخار چوہدری ریٹائرمنٹ کے بعد سیاست کرنا چاہتے تھے مگر وہ عدالتوں میں سیاست کرتے رہے، جوازخود نوٹس پہلے لیے جاتے تھے آج وہ ختم ہو چکے ہیں، عمران فارو ق قتل کیس میں ہمارے دور میں کراچی سے کسی ملزم کو گرفتار نہیں کیا گیا اور نہ ہی یہ ہمارے نوٹس میں لایا گیا برطانوی حکومت نے بھی عمران فاروق قتل کیس ملزموں کے حوالے سے کچھ نہیں بتایا۔


http://www.urdutimes.com/news/9614.html
نواز شریف اور عمران خان کو پی ایس ایل کا فائنل دیکھنے کی دعوت
اسلام آباد: پاکستانی سیاست میں بھی کرکٹ ڈپلومیسی شروع، چیئرمین پاکستان سپر لیگ (پی ایس ایل) نجم سیٹھی نے وزیر اعظم محمد نواز شریف اور تحریک انصاف کے سربراہ عمران خان کو پی ایس ایل کے فائنل میچ میں شرکت کی دعوت مسلم لیگ ن کے سینئر رہنمائوں کی تجویز پر دی۔ معتبر ذرائع سے معلوم ہوا ہے کہ نجم سیٹھی کو مسلم لیگ (ن) کے سینئر رہنمائوں نے تجویز دی ہے کہ وفاق اور اپوزیشن کے درمیان سیاسی حالات کشیدہ ہیں، پاکستان سپر لیگ کے نادر موقع سے فائدہ اٹھاتے ہوئے فائنل میچ میں وزیر اعظم نواز شریف اور سربراہ تحریک انصاف کو مدعو کیا جائے تاکہ وہاں پر دونوں رہنمائوں کے درمیان ملاقات کا اہتمام ہو سکے، اس موقع پر نواز شریف عمران خان کو ایک بار پھر حکومت کے ساتھ مل کر کام کرنے کی دعوت دیں گے، ذرائع نے بتایا کہ دونوں رہنما ایک ساتھ اگر بیٹھ جائیں تو دیگر سیاسی جماعتوں کی حوصلہ شکنی ہو گی اور وہ حکومت کیخلاف محاذ آرائی سے گریز کریں گے، ذرائع نے بتایا کہ سوشل میڈیا پر رائے عامہ ہموار کرنے کے بعد نجم سیٹھی وزیر اعظم اور عمران خان کو باضابطہ طور پر خط لکھ کر دعوت دیں گے۔ واضح رہے کہ 2014 کے دھرنوں سے قبل بھی وزیر اعظم محمد نواز شریف عمران خان کے تحفظات دور کرنے کے لیے بنی گالہ گئے تھے تاہم عمران خان نے نواز شریف کی گزارشات سننے کے باوجود بھی دھرنہ دیا تھا۔


http://www.urdutimes.com/news/9608.html
بے نظیر یونیورسٹی میں تقرریوں اور کرپشن کیخلاف تحقیقات کا آغاز
کراچی: وفاقی تحقیقاتی ادارے نے کراچی کی شہید بے نظیر بھٹو یونیورسٹی لیاری میں خلاف ضابطہ تقرریوں اور کرپشن کے خلاف تحقیقات کا آغاز کر دیا ہے۔ میڈیا رپورٹس کے مطابق شہید بے نظیر بھٹو یونیورسٹی لیاری کراچی میں اہم انتظامی عہدوں پر خلاف ضابطہ تعیناتیاں کی گئیں، جس کے خلاف گورنر ہائوس نے بھی تحقیقات کا حکم دیا تھا، لیکن اسے نظر انداز کر دیا گیا۔ رپورٹ کے مطابق یونیورسٹی میں اکاونٹ آفیسر عبد الرشید ملاح نے ملازمت حاصل کرنے کے لیے جعلی سرٹیفکیٹ جمع کرائے۔ وائس چانسلر ڈاکٹر اختر بلوچ کے مطابق عبد الرشید ملاح سمیت خلاف ضابطہ ہونے والی تقرریوں کے خلاف تحقیقات شروع کر دی گئی ہیں۔


http://www.urdutimes.com/news/9595.html
سندھ اسمبلی میں ہندو برادری کی شادی کو رجسٹر کرنیکا بل منظور
کراچی: سندھ اسمبلی میں ہندو برادری کی شادی کو رجسٹرکرنے کے حوالے سے بل منظور ہوگیا۔ سینئر صوبائی وزیر نثار کھوڑو نے بل پیش کیا۔ پیش کردہ بل کی منظوری کے بعد سکھ اور پارسیوں کی شادیاں بھی رجسٹرڈ ہوں گی۔ تفصیلات کے مطابق سندھ اسمبلی نے ہندو میرج بل منظور کرلیا۔ سینئر صوبائی وزیر پارلیمانی امور نثار کھوڑو نے بل ایوان میں بحث کے لئے پیش کیا۔ اقلیتی رکن نند کمار نے کہا کہ قیام پاکستان سے لیکر اب تک ہندو برادری کی شادیاں رجسٹرڈ نہیں ہو پا رہی تھیں۔ بل کو پیش کرنے میں پہلے ہی بہت دیر ہوچکی ہے۔ اب اس معاملہ کو طول نہ دیا جائے۔ اپوزیشن لیڈر خواجہ اظہار الحسن نے کہا کہ بل کو سپورٹ کرنا چاہیے لیکن سب کی رائے کو شامل کیاجائے۔ نثار کھوڑ و نے کہا کہ اپوزیشن بل کو فوری پاس نہ کرانے پر اپنی بات سے مکر رہی ہے۔ ایوان نے ہندو برادری کے حوالے سے بل منظور کر لیا۔


http://www.urdutimes.com/news/9592.html
ژوب: بغیر دستاویزات کے رہائش پذیر 23 افغان باشندے گرفتار
ژوب : ژوب ایف سی پولیس اور ضلعی انتظامیہ کی مشترکہ کاروائی 23 افغان باشندے گرفتار کر کے مقامی ہوٹل کو سیل کر دیا گیا، چوری کے چار موٹر سائیکل بھی برآمد کر لئے گئے۔ تفصیلات کے مطابق ایف سی پولیس اور ضلعی انتظامیہ نے گذشتہ رات شہر کے مختلف ہوٹلوں پر چھاپے مار کر بغیر دستاویزات کے رہائش پذیر 23 افراد کو گرفتار کر لئے اس سلسلے میں رابطہ کرنے پر اسسٹنٹ کمشنر علی اعجاز نے بتایا کہ افغان باشندوں کو بغیر قانونی دستاویزات کے رہائش فراہم کر نے پر مقامی ہوٹل کو سیل کر دیا ہے انہوں نے یہ بھی بتایا کہ کاروائی کے دوران ہوٹل سے چوری شدہ چار موٹر سائیکل بھی قبضے میں لے لئے گئے اسسٹنٹ کمشنر نے بتایا کہ گرفتار کئے گئے افراد میں دس افراد کو دستاویزات کی فراہمی کے بعد رہا جب کہ باقی تیرہ افغان باشندوں کو پولیس کے تحویل میں دے دئیے گئے انہوں نے کہا کہ ہوٹل مالکان کسی کو بھی شناختی کارڈ کے بغیر رہائش فراہم نہ کرے ہوٹلوں کی روزانہ کی بنیادوں پر چیکنگ کا سلسلہ جاری رہیگ۔


http://www.urdutimes.com/news/9588.html
کراچی: جرائم پیشہ افراد کیخلاف کارروائی میں 17 ملزمان گرفتار
کراچی: کراچی کے مختلف علاقوں میں پولیس نے جرائم پیشہ افراد کے خلاف کارروائی کر کے 17ملزمان کو گرفتار کر لیا۔ فرائض میں غفلت برتنے پر ماڑی پور چوکی انچارج کو معطل کر دیا گیا۔ ماڑی پور میں پولیس نے کارروائی کر کے 13جواریوں کو گرفتار کر لیا۔ ایس ایس پی سٹی فدا حسین کے مطابق فرائض میں غفلت برتنے پر چوکی انچارج ماڑی پور کو معطل کر دیا گیا ہے۔ گرفتار جواریوں سے جوئے اور سٹے کی پرچیوں سمیت چالیس ہزار سے زائد کی رقم برآمد کر لی گئی۔ پریڈی میں پولیس مقابلے کے بعد دو اسٹریٹ کریمینلز گرفتار کر لئے گئے۔ گرفتار ملزموں سے اسلحہ اور موٹر سائکل برآمد ہوئی ہے۔ پیر آباد میں پولیس مقابلے کے دوران زخمی سمیت دو منشیات فروش دھر لئے گئے۔ ملزمان کے قبضے سے دو کلو منشیات اور اسلحہ برآمد کر لیا گیا۔


http://www.urdutimes.com/news/9586.html
ڈاکٹر عاصم کے خلاف سپریم کورٹ میں درخواست دائر
اسلام آباد: ڈاکٹر عاصم کے خلاف سپریم کورٹ میں درخواست دائر کر دی گئی ہے درخواست ایک شہری محمود اختر نقوی نے آئین کے آرٹیکل (3 ) 184 کے تحت دائر کی ہے جس میں سندھ حکومت، ڈی جی رینجرز اور دیگر حکام کو فریق بناتے ہوئے موقف اختیار کیا گیا ہے کہ ڈاکٹر عاصم دوہری شہریت کا حامل ہے ان کے خلاف شواہد سامنے آ چکے ہیں ان کے خلاف دہشت گردی اور دیگر حوالوں سے مقدمات چل رہے ہیں ڈاکٹر عاصم نے مبینہ طور پر دہشت گردوں کو معاونت فراہم کی ہے اس کے ہسپتالوں میں دہشت گردوں کا علاج ہوتا رہا۔ دیگر کئی معاملات میں بھی ڈاکٹر عاصم مبینہ طور پر ملوث پائے گئے ہیں۔ بعض لوگ ڈاکٹر عاصم کو بچانا چاہتے ہیں اور سندھ حکومت بھی آئے روز مختلف حیلوں بہانوں سے اس کیس پر اثر انداز ہونے کی کوشش کرتی رہتی ہے عدالت سے استدعا ہے کہ ڈاکٹر عاصم سے متعلقہ تمام ریکارڈ سپریم کورٹ طلب کیا جائے اور اس حوالے سے آئین اور قانون کے مطابق ریلیف فراہم کیا جائے۔


http://www.urdutimes.com/news/9580.html
وزیر خزانہ سندھ کی نااہلی کیلئے سپریم کورٹ میں درخواست دائر
اسلام آباد: وزیر خزانہ سندھ مراد علی شاہ کی نا اہلی کے لئے سپریم کورٹ میں درخواست دائر کر دی گئی۔ درخواست ایک شہری نے آئین کے آرٹیکل (3 ) 184 کے تحت دائر کی ہے۔ جس میں صوبائی الیکشن کمیشن، سندھ حکومت اور دیگر کو فریق بناتے ہوئے درخواست گزار نے موقف اختیار کیا ہے کہ وزیر خزانہ سندھ مراد علی شاہ اپنے اختیارات کا نا جائز استعمال کر رہے ہیں جس سے قومی خزانے کو نقصان ہو رہا ہے۔ اس لئے انہیں کام سے روکا جائے۔ اور آئین کے آرٹیکل 62، 63 کے تحت انہیں نا اہل قرار دیا جائے ان سے تمام مراعات اور واجبات واپس وصول کئے جائیں۔


http://www.urdutimes.com/news/9576.html
سود کیخلاف دائر درخواست پر اٹارنی جنرل کو نوٹسسز جاری
اسلام آباد: سپریم کورٹ نے سود کے خلاف دائر درخواست پر اٹارنی جنرل کو نوٹسسز جاری کرتے ہوئے ان سے جواب طلب کیا ہے اور سماعت مارچ کے مہینے تک ملتوی کر دی ہے۔ جسٹس شیخ عظمت سعید کی سربراہی میں تین رکنی بنچ نے پیر کے روز مقدمے کی سماعت کی۔ اس دوران عدالت کا کہنا تھا کہ سود کا معاملہ وفاقی شریعت عدالت کے دائرہ کار میں آتا ہے اور آپ نے سپریم کورٹ میں درخواست دائر کی ہے اس پر درخواست گزار نے کہا کہ سپریم کورٹ کسی بھی اسلام کے منافی قانون کو کالعدم قرار دینے کا اختیار رکھتی ہے۔ سود کو اللہ تعالی نے حرام قرار دیا ہے۔ اللہ اور اس کے رسول ۖ نے اس کے خلاف جنگ کا اعلان کیا ہے۔ آئی ایم ایف اور ورلڈ بنک کے ہم مقروض ہو گئے ہیں اس سود کی وجہ سے معاشرے میں برائیاں بڑھ رہی ہیں۔ اگر ملک کی اعلی ترین عدلیہ بھی اس حوالے سے کوئی اقدامات نہیں کرے گی تو پھر اس کے خلاف کس نے کارروائی کرنی ہے اس پر عدالت نے اٹارنی جنرل پاکستان کو نوٹسسز جاری کرتے ہوئے ان سے جواب طلب کیا ہے اور سماعت مارچ تک ملتوی کر دی ہے۔


http://www.urdutimes.com/news/9569.html
لاہور: قینچی امر سدھو سے مشتبہ ڈیوائس برآمد
لاہور: لاہور کے علاقہ قینچی امر سدھو میں ایک مشتبہ ڈیوائس برآمد ہوئی ہے جسے پولیس نے قبضے میں لے لیا۔ قینچی امر سدھو کے علاقہ کوہ نور اسکیم فیز 2 میں ایک گرلز ہائی اسکول کے نزدیک ایک گھی کے ڈبہ میں مشتبہ ڈیوائس دیکھنے پر لوگوں نے پولیس کو کال کی۔ اطلاع ملنے پر پولیس موقع پر پہنچ گئی اور پراسرار ڈیوائس کو قبضے میں لے لیا۔ اہل علاقہ کا کہنا تھا کہ کچھ عرصہ قبل بھی انہیں ایک ایسی ہی مشتبہ ڈیوائس ملی تھی۔ پولیس نے رپورٹ درج کر کے واقعہ کی تحقیقات شروع کر دی۔


http://www.urdutimes.com/news/9537.html
ٹنڈوجام: ٹرین اور ٹرک میں خوفناک تصادم، 12 افراد جاں بحق
حیدر آباد: ٹنڈوجام میں مزدوروں سے بھرا ٹرک تیز رفتار ٹرین کی زد میں آگیا، حادثے میں خاتون سمیت 12 افراد جاں بحق اور پانچ زخمی ہوگئے۔ پولیس کے مطابق یہ افسوس ناک حادثہ ٹنڈو جام کے منیر سپیو ریلوے کراسنگ پر اس وقت پیش آیا جب مزدوروں سے بھرا ایک ٹرک ریلوے ٹریک کراس کرنے کی کوشش کر رہا تھا کہ اس کا ایک ٹائر ٹریک میں پھنس گیا، عین اسی وقت کراچی سے لاہور جانے والی غلام فرید ایکسپریس وہاں سے گزری اور ٹرک سے ٹکرا گئی۔ علاقہ مکینوں کا کہنا ہے کہ پھاٹک نہ ہونے کی وجہ سے یہ حادثہ پیش آیا۔ پولیس کے مطابق حادثے کے بعد لاشوں اور زخمیوں کو تعلقہ اسپتال ٹنڈوجام منتقل کیا گیا، جہاں سے 4 زخمیوں کو سول اسپتال حیدر آباد منتقل کردیا گیا ہے۔ معجزانہ طور پر حادثے میں محفوظ رہنے والے شخص پربھو کا کہنا ہے کہ ٹرک پر ایک ہی خاندان کے 13 افراد سوار تھے جو گوٹھ دریاخان ناہیوں سے محنت مزدوری کیلئے مٹیاری جارہے تھے۔


http://www.urdutimes.com/news/9532.html
ٹیکسلا، لڑکی نے فائرنگ کر کے نوجوان لڑکے کو قتل کر دیا
ٹیکسلا: ٹیکسلا میں لڑکی نے فائرنگ کر کے نوجوان لڑکے کو قتل کر دیا، لڑکا گھر میں زبردستی گھس رہا تھا۔ میڈیا رپورٹ کے مطابق اتوار کے روز ٹیکسلا میں لڑکی نے فائرنگ کر کے نوجوان لڑکے کو قتل کر دیا، لڑکی نے مؤقف اختیار کیا کہ لڑکا اسے پہلے بھی تنگ کرتا تھا آج میں گھر پر اکیلی تھی اور لڑکا گھر میں زبردستی گھسنے کی کوشش کر رہا تھا۔ جس نے اپنے آپ کو بچانے کیلئے اس پر گولی چلا دی۔ گولی لگنے کے باعث نوجوان لڑکا موقع پر ہی ہلاک ہو گیا۔


http://www.urdutimes.com/news/9531.html
خیبر پختونخوا پولیس میں افغان مہاجرین کی بھرتیوں کا انکشاف
پشاور: خیبر پختونخوا پولیس میں بڑی تعداد میں افغان مہاجرین کی بھرتیوں کا انکشاف کیا گیا ہے۔ میڈیا رپورٹ کے مطابق نوشہرہ پولیس نے 8 سال قبل پرویز مشرف کے دور میں پولیس میں بھرتی ہونے والے افغان شہری کو گرفتار کر لیا گیا، نوشہرہ پولیس کا ہیڈ کانسٹیبل افضل ولد اول گل 8 سال قبل پولیس میں بھرتی ہوا تھا اور اس وقت تک محتلف عہدوں پر تعینات بھی رہا۔ رپورٹ میں کہا گیا کہ ان کی قومی شناختی کارڈ نمبر کی نادرا سے تصدیق نہیں ہو سکی ہے، پولیس نے ان کے خلاف مقدمہ درج کر کے مزید تحقیقات شروع کر دیں


http://www.urdutimes.com/news/9527.html
پی آئی اے کی نجکاری، وفاق کا شاہی خاندان کی نجی ایئر لائن کیساتھ خفیہ معاہدہ
اسلام آباد: پاکستان انٹر نیشنل ائیر لائن (پی آئی اے) کی نجکاری کے حوالے سے وفاقی حکومت نے ایک نجی ائیر لائن کے ساتھ خفیہ معاہدہ کر کے چار شرائط میں سے 3 پر عمل درآمد شروع کر دیا ہے جب کہ ایک شرط کیلئے پالیسی تیار کر لی گئی ہے۔ ذرائع کے مطابق وفاقی حکومت نے پی آئی اے کی نجکاری کے حوالے سے دوبئی میں شاہی خاندان کی ایک نجی ایئر لائن کیساتھ خفیہ معاہدہ کر کے پی آئی اے کی 25 فیصد شیئر حوالے کرنے کا فیصلہ کر لیا تھا جس میں نجی ایئر لائن نے 4 شرائط رکھی تھیں جن میں پہلی شرط پی آئی اے کے جہازوں کو جدید طرز کے سہولیات سے آراستہ کرنا، دوسری شرط نیو یارک اور فرانس کے ہوٹل کی نیلامی نہ کرنا، 5 ہزار ملازمین کو فارغ کرنا اور پائلٹس کو کنٹریکٹ پر رکھنا شامل ہیے جن میں وفاقی حکومت نے پہلی شرط کو پورا کرنے کیلئے حالیہ ای سی سی اجلاس میں 4 ارب 40 کروڑ روپے پی آئی اے کی حالت بہتر کرنے کیلئے جاری کئے تھے جب کہ دوسری شرط میں نیو یارک اور فرانس کے ہوٹل جن کی مالیت 70 ارب سے زائد کی مالیت ہے کی نیلامی نہیں کی گئی ہے۔ اور تیسری شرط میں پی آئی اے کے پائلٹس کو کنٹریکٹ پر کرنے کیلئے مسودہ بھی تیار کر لیا گیا ہے جب کہ 5 ہزار ملازمین کو فارغ کرنے کیلئے گولڈن شیک ہینڈ دیا جائے گا۔


http://www.urdutimes.com/news/9526.html
حج 2016 ء کیلئے اخراجات میں 22 ہزار روپے اضافہ
اسلام آباد: وزارت مذہبی امور نے حج 2016 ء کیلئے اخراجات میں 22 ہزار روپے اضافہ کر دیا ہے۔ اضافے کی بنیادی وجہ میں مکہ مکرمہ میں رہائش اور 3 وقت کا کھانا شامل ہیں۔ آن لائن کو ملنے والی دستاویزات کے مطابق وزارت مذہبی امور نے اس سال حج کے اخراجات میں 22 ہزار روپے کا اضافہ کرنے کی تجویز دی۔ 2015 ء میں وزارت نے پاکستان کے شمال میں رہنے والوں سے مجموعی طور پر 2 لاکھ 64 ہزار 9 سو 71 روپے وصول کئے تھے جسے جب کہ جنوب میں رہنے والوں سے 2 لاکھ 55 ہزار 9 سو 71 روپے وصول کئے تھے جب کہ 2016 ء میں وزارت مذہبی امور نے شمال میں رہنے والوں سے 2 لاکھ 87 ہزار سے جب کہ جنوب میں رہنے والوں سے 2 لاکھ 78 ہزار روپے وصول کرنے کی تجویز تیار کی ہے گزشتہ سال مکہ مکرمہ میں رہائش اور کھانے کی مد میں 87 ہزار روپے وصول کئے تھے جب کہ اگلے حج کے موقع پر ایک لاکھ تین ہزار دو سو پچاس روپے وصول کئے جائیں گے۔ گزشتہ سال منیٰ میں رہائش کیلئے سترہ ہزار روپے وصول کئے گئے تھے جب کہ اگلے حج کے موقع پر 22 ہزار روپے وصول کرنے کی تجویز ہے اس طرح حج اخراجات کی مد میں ایک ہزار روپے لازمی خدمات کی مد میں چار ہزار روپے وصول کئے جائین گے واضح رہے کہ تیل کی قیمتوں میں کمی کے باوجود پی آئی اے کے کرایوں میں کمی نہیں کی گئی ہے اور گزشتہ سال کی طرح امسال بھی ٹکٹ کی رقم وصول کی جائے گی وزارت مذہبی امورکی سفارشات پر آئندہ چند روز میں مشاورت کی جائے گی۔


http://www.urdutimes.com/news/9521.html
یورپی یونین کیساتھ ڈی پورٹیز معاہدہ، دہشتگردوں کا پاکستان میں داخلہ بند
اسلام آباد: یورپی یونین کے ساتھ ڈی پورٹیز کے حوالے سے وزارت داخلہ کے ساتھ طے پانیوالا معاہد ہ دہشت گردوں کا پاکستان میں داخلہ مکمل طور پر بند ہونے سمیت دیگر جرائم میں ملوث افراد اور بالخصوص انسانی اسمگلنگ کی واردتوں کی روک تھام کے لئے سود مند ثابت ہو گا۔ معاہدے کے بعد ایف آئی کو متحرک کر دیا گیا ہے۔ ذرائع کا کہنا ہے کہ اس سے قبل 2009 میں ہونے والے معاہدے کو حالیہ وقت کے وزیر داخلہ چوہدری نثار علی خان نے معطل کر دیا تھا جس کی بڑی وجہ غیر ممالک کا بغیر ٹھوس شواہد کے پاکستان میں ڈی پورٹیز کے منتقل ہونے سے جرائم میں اضافہ اور ملکی بدنامی تھی، اس سے قبل کسی بھی ملک سے کسی بھی جرم یا دھشت گردی کا الزام لگا کر پاکستانیوں کو ڈی پورٹ کیا جاتا تھا اور جب جہاز ایئر پورٹ پر آ کر رکتا تو اس وقت پاکستانی گورمنٹ کا آگاہ کیا جاتا تھا کہ اس جہاز میں ڈی پورٹیز ہیں جو کہ ملکی قوانین کی کھلم کھلا خلاف ورزی تھی۔ یورپی یونین کے ساتھ نئے ہونے والے معاہدے میں اس بات پر اتفاق کیا گیا ہے کہ اب بغیر کسی ٹھوس ثبوت اور بغیر کسی اطلاع کے کسی بھی ڈی پورٹی کو قبول نہیں کیا جائے گا۔ ذرائع کا کہنا ہے کہ اس اقدام سے نہ صرف ملک پاکستان کی سالمیت کو مذید مستحکم ہو گی بلکہ دھشت گردوں کے پاکستان میں داخلے کا یہ راستہ بھی بند ہو جائے گا اور اس کے ساتھ ساتھ بیرون ممالک سے آنے والے جرائم پیشہ افراد کو بھی پاکستان داخل نہیں ہونے دیا جائے گا۔ ذرائع نے بتایا کہ اس معاہدہ کے تحت پاکستان سے غیر قانونی طور پر انسانی اسمگلروں کے زریعے باہر جانے والے افراد اور انسانی اسمگلروں کا بھی قلع قمع کیا جا سکے گا۔ بیرون ممالک سے ڈی پورٹ کئے جانے والے افراد بارے پہلے پاکستانی وزارت داخلہ کو آگاہ کیا جائے گا اور شواہد کی روشنی میں پاکستانی حکومت کسی بھی ڈی پورٹی کو قبول کرے گی۔ ذرائع نے بتایا کہ غیر قانونی طور پر بیرون ملک جانے والے وہاں جا کر اگر نیشنلٹی حاصل کر لیتے ہیں اور اگر وہاں جا کر کسی غیر قانونی سرگرمیوں میں ملوث پائے جاتے ہیں تو وہاں کے ملک کا قانون ہی اس پر لاگو ہوتا ہے لیکن اس سے قبل وہ ممالک اپنے قوانین کے مطابق کاروائی کرنے کی بجائے ان ملزمان کو ڈی پورٹ کر دیتے تھے جس سے ملک پاکستان میں مختلف قسم کے جرائم و مسائل بھی جنم لے رہے تھے تاہم اب صورت حال پر قابو پانے کے لئے اس سلسلہ کو مکمل طور پر بند کر دیا گیا ہے۔ وزارت داخلہ کے ترجمان محمد سرفراز کا کہنا تھا کہ یورپی یونین کے کونسل کے دورہ پاکستان کے موقع پر وفاقی وزیر داخلہ چوہدری نثار علی خان نے ایک ملاقات میں ان کے ساتھ ان تمام مسائل سے آگاہ کیا اور اس کے بعد پرانے معاہدے کو معطل کر کے نیا معاہدہ کر لیا گیا ہے جس پر تمام یورپی یونین کے ممالک نے اتفاق کر لیا ہے۔ انہوں نے بتایا کہ ایف آئی اے کو بھی انتہائی حد تک متحرک کر دیا گیا ہے کہ اگر کوئی ڈی پورٹی حکومت پاکستان کی اجازت سے قبول کر لیا جائے تو اس سے مکمل تفتیش ہو گی اور اس کو غیر قانونی طور پر پاکستان سے اسمگل کرنے والے عناصر کے خلاف گھیرہ تنگ کیا جائے گا۔


http://www.urdutimes.com/news/9516.html
ایف 16 طیاروں کی خریداری، ہندوستانی مایوسی پر پاکستان حیران
اسلام آباد : ترجمان دفتر خارجہ نے کہا ہے کہ ایف 16 طیاروں کی خریداری پر بھارتی رویہ انتہائی حیران کن اور افسوس ناک ہے۔ بھارت خود دفاعی ساز و سامان درآمد کرنے والا بڑا ملک ہے۔ دہشتگردی کے خلاف پاکستان امریکہ ایک صفحہ پر ہیں۔ اتوار کے روز ترجمان دفتر خارجہ نفیس ذکریا نے ایف 16 طیاروں کی خریداری پر بھارتی بیان پر اپنا ردعمل دیتے ہوئے کہا ہے کہ پاکستان نے ایف 16 طیاروں کی خریداری پر بھارتی ردعمل انتہائی افسوس ناک اور حیران کن ہے۔ امریکہ سے ایف 16 طیاروں کی خریداری پر بھارت کا رویہ حیران کن بھی ہے کیونکہ بھارت خود امریکہ سے اسلحہ اور دفاعی ساز و سامان درآمد کرنے والا بڑا ملک ہے۔ بھارت کے پاس اسلحہ کا انبار اور بڑی فوج موجود ہے۔ ترجمان دفتر خارجہ کا کہنا تھا کہ انسداد دہشت گردی کیلئے پاکستان اور امریکہ میں قریبی تعاون موجود ہے۔ ایف 16 طیارون پر امریکی ترجمان واضح کہہ چکے ہیں کہ پاکستان کو ایف 16 طیاروں کی فراہمی اہداف کے حصول میں مدد دیگی


http://www.urdutimes.com/news/9512.html
شہر قائد میں داعش کے خلاف پہلا مقدمہ درج
کراچی: شہر قائد میں داعش کے خلاف پہلا مقدمہ درج کر لیا گیا ہے۔ میڈیا رپورٹس کے مطابق مقدمہ کے مدعی نے درخواست میں الزام عائد کیا ہے کہ اس کا فون داعش کی سرگرمیوں میں استعمال کیا جاتا رہا ہے۔ مدعی نے چیئرمین پی ٹی اے اور صدر پی ٹی سی ایل کو مقدمے میں نامزد کیا ہے۔


http://www.urdutimes.com/news/9509.html
خاتون کو ویڈیو چیٹنگ کے ذریعے بلیک میل کرنیوالا کیبل آپریٹر گرفتار
کراچی: کراچی میں رینجرز ٹاسک فورس نے میاں بیوی کی وڈیو چیٹ ریکارڈ کر کے خاتون کو ویڈیو کے ذریعے بلیک میل کرنے والے انٹرنیٹ کیبل آپریٹر کو گرفتار کرل یا ہے۔ ملزم انٹرنیٹ کیبل آپریٹر ہے اور خاتون کو سوشل ویب سائٹ پر وڈیو اپ لوڈ کرنے کی دھمکی دیکر 20 ہزار روپے بھتہ وصول کر چکا تھا۔ ویڈیو چیٹنگ کرنے والے افراد ہو جائیں ہوشیار، کہیں ایسا نہ ہو کہ آپ کا انٹرنیٹ کیبل آپریٹر کر رہا ہو اس چٹ چیٹ کی ریکاڈنگ۔ یہ مذاق نہیں، رینجرز ٹاسک فورس نے کراچی میں کیا ہے ایک ایسے ہی انٹرنیٹ کیبل آپریٹر کو گرفتار جس نے لوگوں کی بات چیت کو بلیک میلنگ اسٹف بنا رکھا تھا۔ گرفتاری کی وجہ بنی ہیں ایک خاتون جو بیرون ملک مقیم اپنے شوہر سے وڈیو چیٹنگ کیا کرتی تھیں۔ ملزم اسد نے اس گفتگو کو انٹرنیٹ سرور کے ذریعے ریکارڈ کیا اور خاتون کو بلیک میل کرنا شروع کر دیا۔ فون کرتا اور کہتا اگر آپ نے مجھے منہ مانگی رقم نہ دی، تو آپ دونوں کی باتیں انٹرنیٹ پر اپ لوڈ کردوں گا۔ رینجرز کے مطابق ملزم اسد خاتون سے بیس ہزار روپے بھتہ بھی وصول کر چکا ہے تاہم خاتون نے ہمت کر کے رینجرز کو آگاہ کیا جس کے بعد ملزم کو دھر لیا گیا ہے۔ ملزم کے زیر استعمال کمپیوٹرز بھی تحویل میں لے لئے گئے ہیں۔


http://www.urdutimes.com/news/9503.html
سبی میں آپریشن کے دوران 8 شدت پسند ہلاک، 12 کو گرفتار
سبی: سبی میں سکیورٹی فورسز کا آپریشن، 8 شدت پسند ہلاک جب کہ 12 کو گرفتار کر لیا گیا۔ آپریشن کے دوران دہشت گردوں کے متعدد ٹھکانے تباہ کے دیے گئے۔ گرفتار کئے گئے شدت پسندوں کو نامعلوم مقام پر منتقل کر دیا گیا۔ ہلاک ہونے والوں میں عسکریت پسند تنظیم کا ایک اہم کمانڈر بھی شامل ہے۔ سکیورٹی ذرائع کے مطابق آپریشن بلوچستان ضلع کے علاقے سانگان شدت پسندوں کی موجودگی کی اطلاع پر کیا گیا۔ آپریشن کے دوران فائرنگ کے تبادلے میں کم از کم 8 عسکریت پسند ہلاک ہو گئے جن میں عسکریت پسند تنظیم کا ایک اہم کمانڈر بھی شامل تھا۔ ذرائع نے بتایا کہ اس آپریشن کے دوران 12 عسکریت پسندوں کو گرفتار کرنے کے علاوہ اس علاقے میں ان کے دو ٹھکانے بھی تباہ کیے گئے۔ آزاد ذرائع سے مارے جانے والے افراد کی فائرنگ کے تبادلے میں ہلاکت اور کسی عسکریت پسند تنظیم سے تعلق کی تاحال تصدیق نہیں ہو سکی۔ سکیورٹی فورسز نے گرفتار ملزمان کو نامعلوم مقام پر منتقل کر دیا گیا ہے جہاں ان سے مختلف پہلوئوں سے تفتیش جاری ہے۔ واضح رہے کہ سانگان اور اس سے متصل بولان کے علاقوں کا شمار ان علاقوں میں ہوتا ہے جہاں سکیورٹی فورسز اور سرکاری تنصیبات پر حملوں کے واقعات پیش آتے رہے ہیں۔


http://www.urdutimes.com/news/9494.html
کراچی: گرفتار ملزم کا سانحہ صفورا کے ملزمان سے رابطے کا انکشاف
کراچی: کراچی کے علاقے صدر میں پولیس اور حساس اداروں نے مشترکہ کارروائی کر کے القائدہ برصغیر سے تعلق رکھنے والے دہشتگرد کو گرفتار کر لیا۔ ملزم نے سانحہ صفورا کے مرکزی کرداروں سے رابطہ کا بھی انکشاف کیا ہے۔ گرفتار دہشت گرد کی شناخت عثمان خان کے نام سی ہوئی ہے۔ ذرائع کے مطابق ابتدائی تفتیش میں ملزم نے اعتراف کیا ہے کہ اس کا سانحہ صفورا کے مرکزی کرداروں سے بھی رابطہ تھا اور اس نی مختلف موقعوں پر مرکزی ملزمان سعد عزیز اور اس کے ساتھیوں کو معاونت بھی فراہم کی۔ تفتیشی ذرائع کے مطابق گرفتار ملزم پیشے کے اعتبار سے دانتوں کا ڈاکٹر ہی اور وہ شہر کے مختلف علاقوں سے بھتے کی جمع ہونے والی رقم القاعدہ کو پہنچاتا تھا۔ ملزم کے قبضے سے ایک کلاشنکوف اور 9 گولیاں بھی برآمد ہوئی ہیں۔ ملزم سے مزید پوچھ گچھ جاری ہے۔


http://www.urdutimes.com/news/9489.html
ایک لاکھ روپے رشوت مانگنے والا اے ایس آئی رنگے ہاتھوں گرفتار
راولپنڈی: اینٹی کرپشن اسٹیبلشمنٹ کی ایک ٹیم نے پولیس سٹیشن کلر سیداں میں چھاپہ مار کر رشوت لینے والے ایک اے ایس آئی کو رنگے ہاتھوں گرفتار کر لیا ہے میڈیا رپورٹس میں کہا گیا ہے کہ خاتون اپنے بیٹے کو چھڑانے کے لئے تھانے پہنچی تھی جو ایک ڈکیتی کے کیس میں گرفتار ہوا تھا اور اے ایس آئی نے ان سے رشوت مانگی تھی ذرائع کے حوالے سے کہا گیا ہے کہ دھمیال کی ا یک خاتون ثمینہ بی بی اینٹی کرپشن ٹیم کے انسپکٹر ممتاز احمد لکھن کے سامنے پیش ہوئی اور شکایت درج کی کہ کلر سیداں پولیس سٹیشن اے ایس آئی جمشید حسین نے ان کے بیٹے کو ڈکیتی کے ایک مبینہ کیس میں گرفتار کیا ہے اور وہ اس میں ملوث نہیں ہے اور پولیس آفیسر ان سے ایک لاکھ روپے مانگ رہا ہے کارروائی کرتے ہوئے اینٹی کرپشن ٹیم نے چھاپہ مار کر اے ایس آئی کو بعد میں گرفتار کر لیا۔


http://www.urdutimes.com/news/9452.html
شادی سے انکار پر نوجوان کی محبوبہ کو قتل کرنیکے بعد خودکشی
حافظ آباد : حافظ آباد کے نواحی گاؤں راجہ تریگڑا میں شادی سے انکار پر نوجوان نے اپنی محبوبہ کو قتل کرنے کے بعد خودکشی کر لی۔ ملزم عظمت اللہ اپنے گاؤں کی رہائشی شادی شدہ خاتون سے محبت کرتا تھا اور اس سے شادی کرنا چاہتا تھا ۔تفصیلات کے مطابق نواحی گاؤں راجہ تریگڑاکا رہائشی عظمت اللہ جو کے تین بچوں کا باپ تھا۔عظمت اللہ کے اپنے گاؤں کی شادی شدہ خاتون ارم بی بی سے تعلقات تھے اور وہ اس سے شادی کرنا چاہتا تھا ،ارم بی بی دو بچوں کی ماں تھی ۔شادی سے انکار پر عظمت اللہ نے فائرنگ کر کے ارم بی بی کو قتل کر دیا اور پھر اپنے آپ کو بھی گولی مار لی جس سے وہ شدید زخمی ہو گیا اور اس نے بھی موقع پر ہی دم توڑ دیا ۔پولیس تھانہ ونیکے تارڑ کا کہنا ہے کہ ملزم اور مقتولہ کے درمیان کچھ عرصہ سے تعلقات تھے ۔ملزم مقتولہ سے شادی کرنا چاہتا تھا ۔تاہم دونوں کی لاشوں کو قبضہ میں لیکر ضروری کارروائی کیلئے ڈسٹرکٹ ہسپتال منتقل کر دیا گیا ۔


http://www.urdutimes.com/news/9433.html
تربت: غیر قانونی ایران جا نیوالے 5 سمگلروں سمیت 78 افراد گرفتار
تربت: ایف سی نے پاک ایران سرحدی علاقے میں کارروائی کر کے پانچ انسانی سمگلروں سمیت غیر قانونی طور پر ایران داخل ہونے والے 78 افراد کو گرفتار کر لیا۔ میڈیا رپورٹ کے مطابق ہفتہ کے روز تربت سے ملحقہ پاک ایرانی سرحدی علاقے میں ایف سی کے اہلکاروں نے کارروائی عمل میں لاتے ہوئے پانچ انسانی سمگلروں کو گرفتار کر لیا ایف سی حکام کے مطابق انسانی سمگلرز 78 پاکستانیوں کو غیر قانونی طور پر ایران بھیجنا چاہتے تھے جو ایران کے راستہ یورپ جانا چاہتے تھے ایف سی نے تمام انسانی سمگلروں اور 78 پاکستانیوں کو گرفتار کر کے نامعلوم مقام پر منتقل کر دیا جہاں پر تفتیش کی جا رہی ہے۔


http://www.urdutimes.com/news/9425.html
سانحہ بلدیہ کیس، ملزم منصور کے ناقابل ضمانت وارنٹ گرفتاری جاری
کراچی: کراچی کی عدالت نے سانحہ بلدیہ کیس کی سماعت 5 مارچ تک ملتوی کر دی، فیکٹری مالکان کی عدم حاضری پر عدالت نے اظہار برہمی کا اظہار کیا۔ ایڈیشنل ڈسٹرکٹ اینڈ سیشن جج ویسٹ کی عدالت میں سانحہ بلدیہ کیس کی سماعت ہوئی۔ تفتیشی افسر نے عدالت کو بتایا کہ جے آئی ٹی رپورٹ متعلقہ حکام کو بھیج دی ہے۔ عدالت نے فیکٹری مالکان کی عدم حاضری پر برہمی کا اظہار کیا اور فیکٹری مالکان کی عدم حاضری کی درخواست مسترد کرے ہوئے کہا کہ مالکان کی حاضری سے استثنی کی درخواست بنا حاضری منظور نہیں ہو گی۔ عدالت نے مفرور ملزم منصور کے ناقابل ضمانت وارنٹ گرفتاری جاری کر دئیے اور سماعت ملتوی کرتے ہوئے ملزم شاہ رخ کی ضمانت میں 5 مارچ تک توسیع کر دی۔ سانحہ بلدیہ 11 ستمبر 2012 کو ہیش آیا تھا جس میں 258 افراد جھلس کر جاں بحق ہوئے تھے۔


http://www.urdutimes.com/news/9423.html
لاہور پولیس کا سرچ آپریشن، 2 افغانیوں سمیت 17 افراد گرفتار
لاہور: لاہور پولیس نے سرچ آپریشن کے دوران دو افغان باشندوں سمیت 17 مشتبہ افراد کو حراست میں لے لیا۔ گرفتار کئے گئے افغانیوں کیخلاف فارن ایکٹ کے تحت مقدمہ درج کر لیا گیا۔ تفصیلات کے مطابق فیکٹری ایریا پولیس نے پیر کالونی کی علاقے میں ایس پی امتیاز سرور، ڈی ایس پی محمد الیاس، 4 ایس ایچ اوز سمیت پولیس کی بھاری نفری نے سرچ آپریشن میں حصہ لیا۔ اس دوران کرایہ داروں کے کوائف چیک کیے گئے۔ شناختی دستاویزات نہ ہونے پر دو افغان باشندوں سمیت17 افراد کو حراست میں لے کر تفتیش شروع کر دی گئی ہے جبکہ دونوں افغان باشندوں عجب گل خان اور خالق خان کیخلاف فارن ایکٹ کے تحت مقدمہ درج کر لیا گیاہے۔ پولیس کے مطابق آپریشن کرایہ داری ایکٹ پر عملدرآمد کو یقینی بنانے کے لیے کیا گیا ہے۔ عوام کرایہ داروں کو رکھنے کے لیے قانونی تقاضے پورے کریں۔


http://www.urdutimes.com/news/9410.html
پشاور سے 10 افغانی باشندوں سمیت 43 افراد گرفتار
پشاور: پشاور پولیس نے پھندو پولیس اسٹیشن کی حدود میں کاروائی کرتے ہوئے 43 مشتبہ افراد کو گرفتار کر لیا جن کے قبضے سے اسلحہ اور منشیات برآمد ہوئیں ہیں۔ پولیس کے مطابق رات گئے پھندو پولیس اسٹیشن کی حدود میں سرچ آپریشن کے دوران 43 مشتبہ افراد کو گرفتار کیا گیا جن میں غیر قانونی طور پر پشاور میں مقیم 10 افغانی باشندے بھی شامل ہیں جن کے خلاف فارن ایکٹ میں مقدمات درج کئے گئے ہیں۔حراست میں لئے گئے 23 افراد پر آوارہ گردی کے مقدمات درج کئے گئے ہیں۔ آپریشن کے دوران ملزموں سے پستول، کارتوس اور منشیات بھی برآمد کر لی گئیں۔


http://www.urdutimes.com/news/9405.html
عبد الرشید قتل کیس میں مشرف کی استثنیٰ کی درخواست منظور
اسلام آباد: اسلام آباد کی ضلعی عدالت نے غازی عبدالرشید قتل کیس میں پرویز مشرف کی حاضری سے استثنیٰ منظور کرتے ہوئے سماعت 20 فروری تک ملتوی کر دی۔ ہفتے کے روز ایڈیشنل ڈسٹرکٹ سیشن عبدالقادر میمن نے مقدمے کی سماعت کی سماعت کے دوران شہداء فائونڈیشن کی طرف سے عدالت میں طارق اسد ایڈووکیٹ پیش ہوئے جب کہ پرویز مشرف کے مقدمے کی پیروی ملک طاہر ایڈووکیٹ نے کی۔ انہوں نے مقامی عدالت کو بتایا کہ پرویز مشرف کی طبیعت سخت ناساز ہے جنہیں چند روز قبل خرابی صحت کے باعث ہسپتال بھی منتقل کیا گیا تھا لہذا پرویز مشرف کو اس کیس سے حاضری سے استثنیٰ دی جائے شہداء فائونڈیشن کے وکیل طارق اسد نے پرویز مشرف سے حاضری کی استثنیٰ کی بھرپور مخالفت کی سماعت کے دوران اس مقدمے کے مدعی ہارون رشید غازی نے بھی عدالت پیش ہونا تھا مگر وہ پیش نہ ہو سکے واضح رہے کہ غازی عبدالرشید اور ان کی والدہ صاحب خاتون کیخلاف مقدمہ ہارون رشید غازی کی مدعیت میں درج ہے ہارون رشید اور مولانا عبد العزیز کے درمیان پرویز مشرف کو معاف کرنے کے معاملے پر سخت اختلافات ہیں اور انہوں نے مولانا عبد العزیز کے معاف کرنے کے اعلان کو مسترد کر دیا ہے۔


http://www.urdutimes.com/news/9401.html
نکیال: ن لیگ سے تصادم میں پیپلز پارٹی کارکن ہلاک
نکیال: آزاد کشمیر کے ضلع کوٹلی کے علاقے نکیال میں مسلم لیگ ن اور پاکستان پیپلز پارٹی کے حامیوں میں تصادم کے سے 1 شخص جاں بحق 5 زخمی ہو گئے ہیں پولیس نے مشتعل افراد کو کنڑول کرنے کے لیے لاٹھی چارج اور آنسو گیس کی شیلنگ کی ہے۔ زخمیوں کو قریبی ہستپال منتقل کر دیا گیا ہے۔ تفصیلات کے مطابق ہفتہ کے روز پاکستان پیپلز پارٹی کے وزیر خوارک جاوید بڈھانوی کی جانب سے نکیال میں بلاول بھٹو کے نام سے ورکر کنونشن کا انعقاد کیا گیا تھا، پیپلز پارٹی کا جلوس نعرے بازی کرتے ہوئے جونہی نکیال چوک پر پہنچا تو ن لیگ اور پیپلز پارٹی کے کارکنوں میں ہاتھا پائی شروع ہوئی جس کے بعد شدید تصادم ہوا مشتعل افراد کی فائرنگ سے ایک سیاسی کارکن جاں بحق، 5 زخمی ہو گئے ہیں، زخمیوں کو قریبی ہسپتال منتقل کر دیا گیا ہے جہاں ایک کی حالت تشویش ناک بتائی جاتی ہے۔ تصادم کے بعد پولیس کی بھاری نفری موقع پر پہنچ گئی اور مشتعل افراد کو منتشر کرنے کے لیے آنسو گیس کی شیلنگ اور ہوائی فائرنگ کی جس پر حالت کنٹرول میں ہو گے، یاد رہے کہ ورکر کنونشن میں وزیر اعظم آزاد کشمیر چوہدری عبد المجید، سپیکر قانون ساز اسمبلی سردار غلام صادق، سینئر وزیر چوہدری یاسین، وزیر خزانہ لطیف اکبر، وزیر اعظم کے سینئر مشیر چوہدری ریاض، وزیر تعلیم مطلوب انقلابی سمیت دیگر اراکین کابینہ نے شرکت کرنی تھی۔ واضح رہے کہ نکیال میں پیپلز پارٹی کے جاوید بڈھانوی اور ن لیگ کے سردار سکند ر حیات کے درمیان کئی دنوں سے سخت جملوں کا تبادلہ کیا جا رہا تھا اور دونوں ایک دوسرے کے بدترین مخالف ہیں۔


http://www.urdutimes.com/news/9396.html
کراچی سے گینگ وار کا سرغنہ ریاض بابل گرفتار
کراچی: کراچی کے علاقے لیاری میں قانون نافذ کرنے والے ادارے نے کارروائی کرتے ہوئے لیاری جنرل ہسپتال میں گینگ وار کے ملزمان کو سہولت فراہم کرنے والے ملزم کو گرفتار کر لیا ہے۔ قانون نافذ کرنے والے اداروں نے گینگ وار کے گرفتار ملزمان کی نشاندہی پر لیاری جنرل ہسپتال میں کارروائی کرتے ہوئے ریاض بابل کو گرفتار کر لیا ہے۔ ذرائع کے مطابق ریاض بابل لیاری جنرل ہسپتال کا ملازم ہے جو کہ پولیس اور رینجرز سے مقابلوں میں زخمی ہونے والے گینگ وار کے ملزمان کو علاج کی سہولت فراہم کرتا تھا۔ گرفتار ملزم کی نشاندہی پر لیاری کے دو مختلف مقامات سے اسلحہ بھی برآمد کیا گیا ہے۔ ملزمان کی دیگر دو ساتھی فرار ہونے میں کامیاب ہو چکے ہیں۔


http://www.urdutimes.com/news/9394.html
صدر مملکت ممنون حسین ویلنٹائن ڈے کے خلاف
اسلام آباد: صدر مملکت ممنون حسین نے پاکستانی عوام پر زور دیا ہے کہ وہ ویلنٹائن ڈے نہ منائیں کیوں کہ یہ دن اسلامی روایت کا نہیں، بلکہ مغرب کا حصہ ہے۔ تحریک پاکستان کے رہنما سردار عبد الرب نشتر کی برسی کے موقع پر انہیں خراج عقیدت پیش کرنے کے حوالے سے منعقدہ ایک تقریب سے خطاب کرتے ہوئے صدر ممنون حسین نے کہا کہ ویلنٹائن ڈے کا ہماری ثقافت و روایات سے کوئی تعلق نہیں، اس لیے یہ دن منانے سے گریز کرنا چاہیے۔ انہوں نے کہا کہ مغربی ثقافت میں پائی جانے والی خرابیوں نے ہمارے ایک پڑوسی ملک کو بْری طرح متاثر کیا ہے، جس سے ہمیں سبق سیکھنا چاہیے۔ ملک کے تعلیمی نظام کے حوالے سے بات کرتے ہوئے صدر مملکت کا کہنا تھا کہ ملک کے نصاب تعلیم کو جدید دور سے ہم آہنگ کرنے اور نظریہ پاکستان کے مطابق بنانے کی ضرورت ہے، اس حوالے سے کام جاری ہے اور جلد تمام اسٹیک ہولڈرز کے اتفاق رائے سے ملک میں نیا نصاب تعلیم رائج کیا جائے گا۔ ان کا کہنا تھا کہ پاکستان ہمارے عظیم رہنماؤں کے خیالات اور فلسفہ اپنانے سے ترقی کر سکتا تھا اور بین الاقوامی برادری میں ایک ممتاز حیثیت حاصل کر سکتا تھا، جس کا کبھی ہمارے بانیان نے خواب دیکھا تھا، لیکن بدقسمتی سے ہم نے اپنے جغرافیائی محل وقوع کا پوری طرح فائدہ نہیں اٹھایا۔ تاہم اب حکومت پاک۔ چین اقتصادی راہداری اور گوادر پورٹ کے ذریعے ملک کو خوشحالی کی نئی بلندیوں پر پہنچانے کے لیے کوشاں ہے۔ انہوں نے قومی ہیروز کو خراج تحسین پیش کرتے ہوئے کہا کہ پاکستان، قائد اعظم کی قیادت میں سردار عبد الرب نشتر اور دیگر رہنماؤں کی جدو جہد کے باعث وجود میں آیا، اب ہمیں اپنے بانیان کے نقش قدم پر چل کر ملک کو مضبوط اور خوشحال بنانے کی ضرورت ہے۔


http://www.urdutimes.com/news/9371.html
سابق افغان گورنر فیض اللہ اسلام آباد سے اغواء
اسلام آباد: اسلام آباد سے افغانستان صوبہ ہرات کے سابق گورنر فیض اللہ پر اسرار طور پر اغواء کر لیا گیا، افغان سفارتخانے نے دفتر خارجہ کو آگاہ کر دیا۔ میڈیا رپورٹ کے مطابق پولیس کا کہنا ہے کہ اسلام آباد کی معروف رانا مارکیٹ سے افغان صوبے ہرات کے سابق گورنر فیض اللہ کو نامعلوم افراد نے اغواء کر لیا، پولیس کا یہ بھی کہنا ہے کہ اب تک ان کے اغواء ہونے کی وجوہات معلوم نہیں ہوسکیں۔ پولیس نے موقع پر پہنچ کر شہر کے مختلف علاقوں میں ناکہ بندی کر کے تفتیش شروع کردی ہے۔


http://www.urdutimes.com/news/9370.html
اسلام آباد: چیک پوسٹ پر فائرنگ سے پولیس اہلکار ہلاک
اسلام آباد: اسلام آباد کے تھانہ آئی نائن کے قریب کٹاریاں ناکے پر ڈاکوؤں کی فائرنگ سے ہیڈ کانسٹیبل ہلاک جبکہ ایک ایف سی اور ایک پولیس اہلکارسمیت تین زخمی ہوگئے، پولیس کی جوابی فائرنگ پر ملزم فرار ہونے میں کامیاب ہوگئے۔ تفصیلات کے مطابق جمعہ کی شب تھانہ آئی نائن پولیس نے آئی جے پی روڈ پر کٹاریاں کے قریب لگے ناکے پر مشکوک نوجوانوں کو روکا تو نوجوان نے پولیس پر فائرنگ کر دی، جس کے باعث پولیس ہیڈ کانسٹیبل امتیاز کھرل موقع پر ہلاک ہوگیا جبکہ پولیس اہلکار زاہد،ایف سی اہلکار بسم اللہ اور راولپنڈی کی رہائشی 23 سالہ عاصمہ زخمی ہوگئیں۔ واقع کے بعد پولیس نے جوابی فائرنگ کی اور ملزم زخمی ہوا تاہم ملزمان فرار ہوگئے، پولیس اورایف سی کی بھاری نفری موقع پر پہنچ گئی جنہوں نے علاقے کو گھیرے میں لے کر ملزمان کی تلاشی شروع کر دی، پولیس کے مطابق جاں بحق امتیاز کا تعلق گوجرانوالہ سے ہے، پولیس کے مطابق فائرنگ کرنے والے ڈاکو تھے جو زخمی حالت میں فرار ہوگئے ہیں جن کی تلاش جاری ہے جبکہ زخمی اہلکاروں کو پمز ہسپتال منتقل کر دیاگیا اور زخمی لڑکی عاصمہ جس کے ہاتھ پر گولی لگی تھی اسے ہولی فیملی ہسپتال راولپنڈی منتقل کر دیاگیا۔


http://www.urdutimes.com/news/9310.html
پی آئی اے کے 11 ملازمین برطرف، 165 کو اظہار وجوہ کے نوٹس
لاہور: پی آئی اے انتظامیہ نے احتجاج اور ملازمین کو کام سے روکنے پر 11 ڈیلی ویجز ملازمین کو فارغ کر دیا ہے جبکہ 165 ملازمین کو شو کاز نوٹسز بھی جاری کر دیئے گئے ہیں۔ تفصیلات کے مطابق پی آئی اے انتظامیہ نے اب تک جوائنٹ ایکشن کمیٹی کے چیئرمین سہیل بلوچ سمیت 600 سے زائد ملازمین کو بغیر حاضری ادارے کو نقصان پہنچانے اور حکومت مخالف تقایر کرنے پر شوکاز نوٹس جاری کر دیئے ہیں جبکہ 11 ڈیلی ویجز ملازمین کو نوکری سے فارغ کر دیا گیا ہے۔ جن ملازمین کو شوکاز نوٹس جاری کیے گئے ہیں ان میں پی آئی اے کے پانچ پائلٹس بھی شامل ہیں۔ اس سے قبل 8 فروری کو پی آئی اے نے 78 ملازمین کو لازمی سروس ایکٹ کی خلاف ورزی پر اظہارِ وجوہ کے نوٹس جاری کیے تھے۔ دوسری جانب پی آئی اے کی احتجاج کرنے والی جوائنٹ ایکشن کمیٹی اور دوسری دو یونین کے رہنماؤں نے مشترکہ طور پر پی آئی اے کی انتظامیہ کو خط لکھا ہے۔ اس خط میں استدعا کی گئی ہے کہ چونکہ معاملات وزیر اعلیٰ پنجاب کے ساتھ بات چیت کے نتیجے میں وزیراعظم کے نوٹس میں لائے جانے کے منتظر ہیں، اس لیے ملازمین کو جاری کیے جانے والے اظہارِ وجوہ کے نوٹس واپس لے لیے جائیں۔اس خط پر کیپٹن سہیل بلوچ چیئرمین جوائنٹ ایکشن کمیٹی، صفدر انجم جنرل سیکریٹری سینئر سٹاف ایسوسی ایشن، نصراللہ آفریدی کیبن کریو ایسوسی ایشن، ندیم قیصر سینئر وائس پریزیڈنٹ ایئر لیگ اور عبیداللہ سیکریٹری جوائنٹ ایکشن کمیٹی کے دستخط ہیں۔ یادر ہے کہ پی آئی اے ملازمین کی ہڑتال کی وجہ سے سیکڑوں فلائٹ معطل ہوئی جس سے کروڑوں روپے کانقصان ہوا۔


http://www.urdutimes.com/news/9293.html
ملکہ برطانیہ سے کوہ نور ہیرے کی واپسی کیلئے دائر درخواست
لاہور: لاہور ہائیکورٹ کے جسٹس خالد محمود خان نے کیس کی سماعت کی. درخواست گزار بئیرسٹر سید محمد جاوید اقبال جعفری نے عدالت کو بتایا کہ ایسٹ انڈیا کمپنی نے کوہ نور ہیرا اس وقت کے دارالحکومت لاہور میں رنجیت سنگھ کے پوتے مہاراجہ دلیپ سنگھ سے چھین کر برطانیہ بھجوایا اور ایمپریس وکٹوریہ کو تحفے کے طور پر دیا۔ ایسٹ انڈیا کمپنی ریاست نہیں بلکہ ایک تجارتی کمپنی تھی جب کہ کوہ نور ہیرا ایک ریاست نے دوسری ریاست کو تحفہ نہیں دیا تھا۔ موجودہ ملکہ برطانیہ الزبتھ دوئم کی 1953میں ہونے والی تاج پوشی میں ملکہ کو پہنائے جانے والے تاج میں کوہ نور ہیرا جڑا تھا۔ ایک سو پانچ کیراط اور اربوں روپے کی مالیت کا کوہ نور ہیرا چھین کر برطانیہ منتقل کیا گیا جس پر ملکہ کا کوئی قانونی حق نہیں۔ برطانیہ کے کراون پروسیڈنگ ایکٹ کے تحت برطانیہ کے خلاف دائر ہونے والی درخواست میں اٹارنی جنرل اف انگلینڈ کو فریق بنایا جا سکتا ہے۔ سلطنت لاہور سے چھینا گیا کوہ نور ہیرا پنجاب کا ثقافتی سرمایہ اور پنجاب کے عوام کی ملکیت ہے۔ انہوں نے کہا کہ دولت مشترکہ کی سربراہ ہونے کی حیثیت سے ملکہ برطانیہ کا عہد حکومت ختم ہونے پر کوہ نور ہیرا لاہور منتقل کرنے کے لئے عدالت وفاقی حکومت کو احکامات صادر کرئے۔ انہوں ِ نے دلائل دیتے ہوئے کہا کہ برطانیہ میں ہر فوجداری مقدمے میں ملکہ کو فریق بنایا جانا لازم ہے لذا ملکہ کے خلاف دائر درخواست پاکستانی عدالت میں سماعت کی جا سکتی ہے. جس پر عدالت نے ریمارکس دیتے ہوئے کہا کہ ایسا کوئی قانون ہے جس کے تحت عدالت ملکہ برطانیہ کو حکم جاری کر سکے. عدالت نے کیس کی سماعت پچیس فروری تک ملتوی کرتے ہوئے وفاقی حکومت, حکومت پنجاب اور درخواست گزار کو درخواست کے قابل سماعت ہونے سے متعلق عدالتی معاونت کے لئے طلب کر لیا۔


http://www.urdutimes.com/news/9290.html
تخریب کاری کا منصوبہ ناکام، 5 کلو وزنی دھماکہ خیز مواد برآمد
کوئٹہ: گوادر پولیس نے تخریب کاری کا منصوبہ ناکام بنا تے ہوئے 5 کلو وزنی دھماکہ خیز مواد ناکارہ بنا کر قبضے میں لے لیا یہاں آمدہ اطلاعات کے مطابق گزشتہ روز گوادر پولیس نے جی ڈی اے کالونی میں تخریب کاری کے غرض سے چھپایا گیا 5 کلو وزنی دھماکہ خیز مواد برآمد کر کے ناکارہ بنا کر قبضے میں لے کر کا رروائی شروع کر دی۔


http://www.urdutimes.com/news/9287.html
پرویز مشرف کی طبعیت اچانک خراب ہونے پر آئی سی یو منتقل
کراچی: سابق صدر جنرل ریٹائرڈ پرویز مشرف کا بلڈ پریشر ہائی ہوگیا جس کے بعد انہیں علاج کیلئے پی این ایس شفا کراچی منتقل کردیا گیا ہے۔ ذرائع کا کہنا ہے کہ سابق صدر پرویز مشرف کو آئی سی یو میں منتقل کر دیا گیا ہے، جبکہ ان کے ذاتی معالجین کو بھی اسپتال طلب کر لیا گیا ہے۔ آل پاکستان مسلم لیگ کے ترجمان کا اس حوالے سے کہنا ہے کہ جنرل (ر) پرویز مشرف کی طبیعت ٹھیک ہے، کوئی پریشانی کی بات نہیں، اسپتال میں ان کے مختلف ٹیسٹ کیے جارہے ہیں۔کراچی: سابق صدر جنرل (ر) پرویز مشرف کو طبیعت خراب ہونے کے باعث پی این ایس شفا کے آئی سی یو میں منتقل کر دیا گیا۔ ترجمان کے مطابق مشرف کی طبیعت سے متعلق پریشانی کی کوئی بات نہیں۔ خیال رہے کہ سابق صدر کو اس وقت بے نظیر بھٹو قتل، غداری اور لال مسجد جیسے بڑے مقدمات کا سامنا ہے جبکہ اکبر بگٹی کیس میں انہیں بریت مل چکی ہے۔ پیر کے روز لال مسجد کے خطیب مولانا عبدالعزیز نے سابق صدر سمیت لال مسجد آپریشن کے تمام کرداروں کو معاف کرنے کا اعلان کیا تھا۔ اس سے قبل بے نظیر بھٹو قتل کیس میں امریکی صحافی مارک سیگل نے اپنے بیان میں کہا تھا کہ سابق وزیراعظم نے ای میل میں انہیں لکھا تھا کہ اگر انہیں مار دیا گیا تو ذمہ دار پرویز مشرف ہوں گے۔ بے نظیر بھٹو کو 27 دسمبر 2007 میں اس وقت فائرنگ اور ایک بم دھماکے میں ہلاک کر دیا گیا تھا جب وہ عام انتخابات کی مہم کے سلسلہ میں راولپنڈی کے لیاقت باغ سے ایک تقریب سے خطاب کرنے کے بعد واپس جا رہی تھیں۔ اس وقت مشرف بطور صدر اقتدار پر براجمان تھے۔ اس کے علاوہ تین نومبر 2007 کی ایمرجنسی کے حوالے سے بھی مشرف پر کیس عدالت میں ہے۔


http://www.urdutimes.com/news/9284.html
شانگلہ میں شدید برفباری کا سلسلہ جاری، نظام زندگی درہم برہم
شانگلہ: شانگلہ میں شدید برفباری کا سلسلہ جاری ہے اور شدید برفباری کے نتیجے میں شانگلہ کی اہم شاہراہیں بشام سوات روڈ شانگلہ ٹاپ کے مقام پر الپوری پورن روڈ یخ تنگی کے مقام پر کروڑہ چکیسر روڈ کنڈاؤں کے مقام پر اور شاہ پور اُولندر روڈ اولندر کے مقام پر تین سے چار فٹ برفباری کی وجہ سے ہر قسم کی ٹریفک کیلئے بند ہو گئی ہیں جب کہ شدید برفباری کی وجہ سے بجلی کے کھمبے گر نے کے نتیجے میں تحصیل بشام، تحصیل الپوری اور تحصیل پورن کو بجلی کی فراہمی 24 گھنٹوں سے معطل ہے، ضلعی انتظامیہ نے بشام سوات روڈ پر بغیر چین گاڑیوں کے سفر پر دفعہ 144 نافذ کر دیا ہے جب کہ لکڑیوں سے بھر ی کئی ٹرک اور مسافر گاڑیاں برف میں پھنس کر رہ گئی ہیں شدید برفباری کی وجہ سے شانگلہ کے تمام پہاڑی علاقوں میں نظام زندگی مفلوج ہو کر رہ گیا ہے اور لوگ اپنے گھروں میں محصور ہو کر رہ گئے ہیں، ضلعی ہیڈ کوارٹر الپوری میں ڈیڑھ فٹ سے زائد برفباری کی وجہ سے دفاتر بند پڑے ہیں، 24 گھنٹوں سے بجلی کی معطلی کی وجہ سے عوام کو شدید مشکلات کاسا منا ہے۔ ادھر شانگلہ میں سوختی لکڑی پر پابندی کی وجہ سے جلانے کی لکڑیاں ناپید ہو گئی ہیں اور لکڑیوں کے فی من کی قیمت میں چار سو روپے کا اضا فہ ہوا ہے، ضلعی انتظامیہ سٹرکوں کی بحالی میں تاحال کامیاب نہ ہو سکی ہے کیو نکہ مسلسل برفباری کی وجہ سے سڑکوں سے برف ہٹانے میں مشکلات کا سامنا ہے۔


http://www.urdutimes.com/news/9281.html
کراچی کی مختلف علاقوں میں پولیس کی کارروائی، 7 افراد گرفتار
کراچی: کراچی کے مختلف علاقوں میں قانون نافذ کرنے والے اداروں کے اہلکاروں نے کارروائی کرتے ہوئے 7 مشتبہ افراد کو حراست میں لے لیا۔ ذرائع کے مطابق لیاری کے علاقے گل محمد لین میں رات گئے قانون نافذ کرنے والے اداروں کے اہلکاروں نے خفیہ اطلاعات پر چھاپہ مار کارروائی کی۔ کارروائی کے دوران 3 مشتبہ ملزمان کو حراست میں لیا گیا۔ ذرائع کا کہنا ہے کہ گرفتار ملزمان کو نامعلوم مقام پر منتقل کر دیا گیا ہے۔ قانون نافذ کرنے والے اداروں کے اہلکاروں نے لیاری گینگ وار کے مطلوب ملزمان کی تلاش میں سبزی منڈی میں کارروائی کی۔ کارروائی کے دوران دو ملزمان کو حراست میں لے لیا گیا ہے۔ ایک اور کارروائی کے دوران فقیر کالونی سے مبینہ طور پر لیاری گینگ وار کے دو ملزمان کو بھی حراست میں لیا گیا ہے۔


http://www.urdutimes.com/news/9279.html
فیس بک پر غیر اخلاقی تصاویر اپ لوڈ کرنیوالا ملزم گرفتار
کراچی: کراچی میں خاتون کے نام سے جعلی فیس بک آئی ڈی کر غیر اخلاقی تصاویر اپ لوڈ کرنے والا ملزم گرفتار، ایف آئی اے نے تفتیش شروع کر دی۔ سائبر کرائم ونگ کو 3 فروری کو خاتون مہوش نے شکایت درج کرائی کہ کوئی شخص ان کے نام سے جعلی فیس بک آئی ڈی بنائی ہے۔ ملزم نہ صرف غیر اخلاقی تصاویر اپ لوڈ ک ررہا ہے بلکہ ان کے رشتہ داروں اور دوستوں کو دھوکا دے کر بلیک میل کر رہا تھا۔ ایف آئی اے نے ملزم کی لوکیشن ٹریس کر کے کلفٹن میں ایک دفتر میں چھاپہ مارا اور ملزم فہد باری کو گرفتار کر لیا۔ ملزم نجی کمپنی میں میں ملازم تھا۔ ملزم کی نشاندہی پر لیاقت آباد میں اس کے گھر سے زیر استعمال کمپیوٹر بھی برآمد کر لیا گیا ہے۔


http://www.urdutimes.com/news/9275.html
کوئٹہ میں مشترکہ سرچ آپریشن کے دوران 10 افراد گرفتار
کوئٹہ: فرنٹیئر کور اور پولیس کے عملے نے کوئٹہ میں مشترکہ سرچ آپریشن کے دوران 10 مشتبہ افراد کو گرفتار کر کے اسلحہ برآمد کر لیا تفصیلات کے مطابق گزشتہ روز فرنٹیئر کور اور پولیس کے عملے نے کوئٹہ کے نواحی علاقے سریاب یونیورسٹی، گرین ٹائون سمیت ملحقہ علاقوں میں مشترکہ سرچ آپریشن کیا اور اس دوران 10 مشتبہ افراد کو گرفتار کر کے ایک شارٹ گن متعدد رائونڈ اور 2 موٹر سائیکلیں برآمد کر کے قبضے میں لے کر کارروائی شروع کر دی۔


http://www.urdutimes.com/news/9273.html
کراچی فش ہاربر کے 618 ملازمین کی تنخواہوں کی ادائیگی
کراچی: کراچی فش ہاربر کے 618 ملازمین کو تنخواہوں کی ادائیگی کر دی گئی۔ فشری انتظامیہ نے ہائی کورٹ میں مبینہ فہرست جمع کرا کر ڈاکٹر نثار مورائی گروپ کے غیر حاضر اور مفرور ملازمین کو بھی مستفید کر دیا۔ ذرائع کے مطابق کراچی فشر مین کوآپریٹو سوسائٹی کے مبینہ خود ساختہ منیجر حاجی ولی محمد نے خود سمیت فشری کے گھوسٹ اور مفرور ملازمین کو ازخود بحال کر کے تنخواہوں میں 10 فیصد اضافہ بھی کر دیا تھا۔ 2 فروری کو مجموعی طور پر 637 ملازمین کی نئی فہرست تنخواہوں کی ادائیگی کے لئے بینک پہنچائی گئی۔ نئی فہرست میں حاجی ولی محمد نے اپنی 4 ماہ کی تنخواہ بھی شامل کی تھی اور لسٹ میں ہائی کورٹ کی جانب سے فشری سے نکالے گئے کئی گینگ وار ملزمان کے نام بھی شامل تھے جس پرب ینک منیجر نے سندھ ہائی کورٹ فون کر کے مبینہ صورتحال کی نشاندہی کی تو ہائی کورٹ ناظر نے بینک کو تنخواہوں کی ادائیگی فوری طور پر روکنے کا حکم دیا۔ ناظر نے فشری کے لیگل ایڈوائزر شہزاد قمر ایڈووکیٹ کو ہدایت کی تھی کہ وہ فشری کی انتظامیہ سے مل کر مصدقہ ملازمین کی فہرست جمع کرائیں تو انہیں تنخواہیں جاری کی جا سکتی ہیں۔ ان احکامات پر فشر مین سوسائٹی کے ڈائریکٹر آصف بھٹی، مینجر ایڈمن انور عمری اور مینجر فنانس شاہد صدیقی نے باہمی صلاح مشورے سے ایف سی ایس ملازمین کی نئی فہرست تیار کی جسے ایڈوکیٹ کے توسط سے ناظر ہائی کورٹ کے پاس جمع کرایا گیا تو ناظر نے تنخواہیں جاری کرنے کا حکم دے دیا۔ ملازمین کی نئی لسٹ میں 618 ملازمین کو ماہ جنوری 2016 میں فشری میں حاضر ظاہر کیا گیا۔ ذرائع کے مطابق فشری کے مفرور چیئرمین ڈاکٹر نثار مورائی کے بھرتی کردہ اور مسلسل غیر حاضر 45 ملازمین کے نام بھی نئی فہرست میں شامل ہیں۔ اس میں غیر قانونی طور پر عہدے پر قابض حاجی ولی محمد کا نام بھی 12 دن کی حاضری کے ساتھ شامل ہے۔ محض 12 دن کی تنخواہ ملنے پر حاجی ولی محمد مشتعل ہو گئے اور انہوں نے فشری کی برطرف ڈائریکٹر شاہ نواز شاہ اور عدالتی اہلکار ناصر کے ذریعے بینک انتظامیہ کو دھمکیاں دیں کہ حاجی ولی محمد کے دستخط کے بغیر تنخواہیں کیوں جاری کیں۔ بینک مینجر حاجی لطیف کے مطابق انہوں نے سندھ ہائی کورٹ کے ڈپٹی رجسٹرار کو اس صورتحال سے آگاہ کر دیا ہے۔


http://www.urdutimes.com/news/9259.html
بلوچستان یونیورسٹی کے اسسٹنٹ پروفیسر فائرنگ سے زخمی
کوئٹہ: کوئٹہ کے علاقے عالمو چوک میں نامعلوم افراد نے فائرنگ کر کے بلوچستان یونیورسٹی کے اسسٹنٹ پروفیسر کو شدید زخمی کر دیا۔ جمعرات کے روز کوئٹہ کے علاقے عالمو چوک کے قریب نامعلوم افراد نے اچانک فائرنگ کر کے بلوچستان یونیورسٹی کے اسسٹنٹ پروفیسر یاور دین کو شدید زخمی کر دیا۔ یاور دین بلوچستان یونیورسٹی ایری اسسٹڈٰی سینٹر میں اسسٹنٹ پروفیسر ہیں۔ حملہ آور فائرنگ کر کے موقع سے فرار ہو گئے۔ اطلاع ملنے پر ریسکیو ٹیم اور پولیس جائے وقوعہ پر پہنچ گئیں۔ ریسکیو ٹیم نے زخمی پروفیسر کو ابتدائی طبی امداد دینے کے بعد سی ایم ایچ اسپتال کوئٹہ منتقل کر دیا۔ اسپتال انتظامیہ کے مطابق زخمی کی حالت تشویشناک ہے اور پولیس کے مطابق نامعلوم حملہ آور فائرنگ کر کے فرار ہو گئے ہیں جن کی تلاش جاری ہے تاہم کوئی گرفتاری عمل میں نہیں لائی جا سکی۔


http://www.urdutimes.com/news/9253.html
کالا باغ ڈیم پر ریفرنڈم کرانے کی درخواست بحال
اسلام آباد: سپریم کورٹ نے کالا باغ ڈیم پر ریفرنڈم کرانے کی درخواست بحال کرتے ہوئے اسے سماعت کیلئے مقرر کرنے کا حکم دیا ہے جبکہ جسٹس عمر عطاء بندیال نے کالا باغ ڈیم کے متعلق مقدمے میں بیٹھنے سے معذرت کر لی ہے اور کہا ہے کہ کیونکہ ہائی کورٹ میں اس کیس کا حصہ رہے ہیں لہذا اب نہیں بیٹھ سکتے۔ جسٹس گلزار احمد کی سربراہی میں تین رکنی بینچ نے جمعرات کے روز مقدمے کی سماعت کی اس دوران وطن پارٹی کے سربراہ بیرسٹر ظفر اللہ پیش ہوئے اور انہوں نے عدالت سے استدعا کی کہ انہوں نے کالا باغ ڈیم بنانے سے متعلق ریفرنڈم کرانے کی درخواست دائر کی تھی جو عدم پیروی کی وجہ سے خارج ہوگئی تھی برائے مہربانی اس کو بحال کیا جائے جس پر عدالت نے ان کی درخواست بحال کر دی اور اسے سماعت کیلئے مقرر کرنے کا حکم دیا ہے جبکہ کالا باغ ڈیم کی تعمیر کے حوالے سے ایک اور درخواست کی سماعت کے دوران تین رکنی بینچ کے ممبر جسٹس عمر عطاء بندیال نے مقدمہ سننے سے معذرت کرلی جس پر عدالت نے حکم دیا ہے کہ کالا باغ ڈیم کیس ایسے بینچ میں مقرر کیا جائے جس میں عمر عطاء بندیال ممبر نہ ہوں بعد ازاں عدالت نے سماعت غیر معینہ مدت تک ملتوی کردی ۔


http://www.urdutimes.com/news/9239.html
خیبرپختونخوا کی تاریخ میں پہلی مرتبہ خاتون ڈپٹی کمشنر تعینات
ایبٹ آباد: خیبر پختونخوا کی تاریخ میں پہلی مرتبہ خاتون کو ڈپٹی کمشنر تعینات کیا گیا ہے۔پاکستان ایڈمنسٹریٹو سروسز کی عمارہ عامر خٹک نے ابیٹ آباد میں بطور ڈپٹی کمشنر اپنے عہدے کا چارج لے لیا ہے۔ 37 سالہ عمارہ عامر خٹک خیبر پختونخوا میں پہلی خاتون ڈپٹی کمشنر ہیں۔ ضلع ایبٹ آباد میں ڈپٹی کمشنر کا عہدہ سنبھالنے والی ڈی ایم جی آفیسر عمارہ خٹک کا تعلق لاہور سے ہے۔ انہوں نے لاہور سے ابتدائی تعلیم حاصل کی اور بعد میں پنجاب یونیورسٹی سے قانون کی تعلیم حاصل کرنے کے بعد وکالت کا شعبہ اختیار کیا۔ 34 ویں کامن ٹریننگ پروگرام کی عمارہ عامر خٹک نے سی ایس ایس پاس کرنے کے بعد دو ہزار چھ میں ملازمت شروع کی۔ ڈپٹی کمشنر ابیٹ آباد عمارہ خٹک ڈپٹی ڈسٹرکٹ آفسیر لاہور اور حیدر آباد ،ڈپٹی سیکریٹری ریگولیشنز خیبر پختونخوا، ڈائریکٹر ریلیف آپریشنز پروونشنل ڈیزاسٹر مینجمنٹ اتھارٹی اور ایڈیشنل کمشنر ہزارہ کے طور پر بھی فرائض انجام دے چکی ہیں۔


http://www.urdutimes.com/news/9237.html
ہالینڈ کی ملکہ میکسیماکا نادرا ہیڈ کوارٹر کا دورہ
اسلام آباد: اقوام متحدہ کی خصوصی نمائندہ و ہالینڈ کی ملکہ میکسیمانے نادرا ہیڈکوارٹر کا دورہ کیا اور مختلف شعبوں کا معائنہ کیا ۔ اس موقع پر چیئرمین نادرا عثمان یوسف مبین نے ملکہ میکسیما کو بریفنگ دی۔ چیئرمین نادرا کا کہنا تھا کہ اعداد و شمار کا نظام ہر لحاظ سے محفوظ اور نقائص سے پاک ہے، نادرا کے پاس دنیا کا بہترین سسٹم موجود ہے۔ واضح رہے کہ ملکہ میکسیما منگل کے روز پاکستان کے دورے پر آئی تھیں جہاں وزیر اعظم ہاوس میں ان کا استقبال کیا گیا۔ علاوہ ازیں انہوں نے اعلی سیاسی و سماجی شخصیات سے ملاقاتیں بھی کی ہیں جن کا سلسلہ تاحال جاری ہے۔


http://www.urdutimes.com/news/9232.html
چیک خواتین کی رہائی کیلئے چھ ملین ڈالرز کی ادائیگی کا دعویٰ
کوئٹہ: جمہوریہ چیک کی حکومت نے بلوچستان سے ا غوا کی گئی اپنی دو خواتین سیاحوں کی بحفاظت بازیابی کے لئے چھ ملین ڈالرز کی خطیر رقم تاوان کے طور پر ادا کرنیکا دعویٰ کیا ہے، تاہم صوبائی حکومت نے معاملے سے لاعلمی کا اظہار کیا ہے۔ جمہوریہ چیک کی دو سیاح خواتین کو مارچ 2013 میں بلوچستان کے سرحدی علاقے سے اس وقت اغوا کیا گیا تھا جب وہ ایران کے راستے پاکستان میں داخل ہوئی تھیں اور کوئٹہ جارہی تھیں۔ کچھ عرصہ بعد اغوا کاروں کی جانب سے ان کی ویڈیو سامنے آئی، جس میں انہیں امریکا میں قید ڈاکٹر عافیہ صدیقی کو رہا کرنیکی اپیل کرتے ہوئے دکھائی دیا گیا تھا۔ گزشتہ سال 28 مارچ کو چیک حکومت کی جانب سے ان کی بازیابی سے متعلق خبر سامنے آئی۔ اب غیر ملکی خبر رساں ایجنسی کے حوالے سے یہ بات سامنے آئی ہے کہ جمہوریہ چیک نے سیاح خواتین کی بازیابی کے لئے چھ ملین ڈالرز کی رقم بطور تاوان اداکی۔ رپورٹ کے مطابق اغوا کاروں سے خواتین کی بازیابی کے لئے تاوان کی رقم کی ادائیگی کے لئے چیک اسٹیٹ سیکورٹی کونسل کی جانب سے مذاکرات کئے گئے۔ رپورٹ کے مطابق مذاکرات کے ایک شریک کارنے اپنی شناخت نہ بتانے کی شرط پر کہا کہ بات چیت آسان نہیں تھی، تاہم تاوان کی ادائیگی کا فیصلہ اتفاق رائے سے کیا گیا۔ دوسری جانب اس سلسلے میں سیکرٹری داخلہ بلوچستان اکبر درانی کا کہناتھا کہ انہیں اس بات کا علم نہیں ہے کہ جمہوریہ چیک کی حکومت کی جانب سے مغوی خواتین کی بازیابی کے لئے کوئی رقم ادا کی گئی، تاہم اس رپورٹ کے آنے پر ہم نے چیک حکومت سے کہا ہے کہ اگر ان کے پاس اغوا کاروں کیخلاف ثبوت ہیں تو دئیے جائیں تاکہ ان کے خلاف کاروائی کی جاسکے۔


http://www.urdutimes.com/news/9230.html
ڈی جی آئی بی کا پاکستان میں داعش کی موجودگی کا اعتراف
اسلام آباد: سینیٹ کی قائمہ کمیٹی برائے داخلہ امور کے اجلاس میں بتایا گیا ہے کہ پاکستان میں داعش کی موجودگی سامنے آ چکی ہے، طالبان کا عمر خلیفہ گروپ پکڑا جاچکا ہے، ڈائریکٹر جنرل آئی بی آفتاب سلطان نے کمیٹی کو بریفنگ دیتے ہوئے بتایا کہ قومی ایکشن پلان کے تحت پولیس کو مضبوط کیا گیا ہے، پنجاب حکومت نے کالعدم تنظیموں کی مالی معاونت پر پابندی پر عملدرآمد کر وایا ہے، قبائلی علاقوں میں چند جہادی ہتھیار ڈال چکے ہیں اور کچھ سوچ رہے ہیں، سال 2015 میں دہشتگردی کے 141 واقعات ہوئے، کراچی میں 2 سال کے دوران 27 دہشتگرد مارے گئے، کراچی میں 1121 جرائم پیشہ افراد کو گرفتار کیا گیا۔ اسلام آباد اور خیبر پختونخوا سے 581 دہشتگرد پکڑے گئے، خیبر پختونخوا میں 17 دہشتگرد حملے ہوئے۔ سال 2015 میں 84 دہشتگرد مارے گئے، 581دہشتگرد حملوں کی قبل ازوقت اطلاعات موصول ہوئیں، شکار پور حملے کے 2 ملزمان کو گرفتار کر لیا گیا ہے۔ سینیٹ کی قائمہ کمیٹی برائے داخلہ امور کا اجلاس گزشتہ روز سینٹر رحمان ملک کی زیر صدارت ہوا۔ داخلہ کمیٹی میں ڈی جی آئی بی آفتاب سلطان نے بریفنگ دیتے ہوئے بتایا کہ قومی ایکشن پلان کے تحت بہت سی کامیابیاں حاصل ہوئی ہیں قومی ایکشن پلان کے تحت پنجاب میں پکڑے جانے والے دہشتگردوں کو سزائیں ہوئیں سیاست سے بالائے تاک ہو کر دہشتگردی کا مقابلہ کرنا ہو گا۔ ایڈیشنل سیکرٹری داخلہ نے کمیٹی کو بتایاکہ نیکٹا نے کام شروع کر دیا ہے۔ وزیراعظم نیکٹا کے حوالے سے جلداہم اجلاس بلا رہے ہیں۔ ڈی جی آئی بی آفتاب سلطان نے کہا کہ ملک بھر میں دہشتگردی کے واقعات میں نمایاں کمی آئی ہے۔ سال 2015 میں دہشتگردی کے 141 واقعات ہوئے۔ کراچی میں 2 سال کے دوران 27 دہشتگرد مارے گئے ہیں۔ بشیر بلور حملے کے ملزمان کو بھی گرفتار کر لیا ہے گرفتار ملزمان کا تعلق کالعدم تحریک طالبان سے ہے۔ باڑہ خود کش حملے کے ملزمان بھی پکڑے گئے ہیں۔ پاکستان میں داعش کی موجودگی سامنے آ چکی ہے۔ قبائلی علاقوں میں چند جہادی ہتھیار ڈال چکے ہیں اور کچھ سوچ رہے ہیں۔ سینیٹر جاوید عباسی نے کہا کہ افغانستان کیساتھ بارڈر مینجمنٹ کا معاملہ حل کئے بغیر دہشتگردی کے واقعات کم نہیں ہوں گے۔ چیئرمین کمیٹی نے کہا کہ کراچی آپریشن صرف شہر تک ہے باقی کہیں آپریشن نہیں ہو رہا۔ کامیاب کراچی آپریشن پر آئی بی سمیت سکیورٹی ایجنسیاں مبارکباد کی مستحق ہیں۔ ڈائریکٹر جنرل انٹیلی جینس بیورو آفتاب سلطان نے سینیٹ کی قائمہ کمیٹی داخلہ کو بتایا ہے کہ سب سے بڑے دہشت گرد گروپ کالعدم تحریک طالبان کی کمر توڑ دی ہے۔ ملک میں ہونے والے دہشت گردی کے تمام بڑے واقعات کے ملزمان گرفتار کر لئے ہیں۔ بڑی تعداد میں عسکریت پسند سرنڈر کر رہے ہیں۔ ملک سے دہشت گردی کے خاتمے کے لئے مزید آٹھ سے دس سال لگیں گے ۔ ملک میں امن و امان کی صورت حال میں بہتری آئی ہے۔ کراچی میں ٹارگٹ کلنگ اور دہشت گردی کا خاتمہ ہوا ہے۔ آپریشن ضرب عضب کے باعث تحریک طالبان پاکستان ختم اوردہشت گرد بارڈر کراس کر گئے ہیں۔ حکومت ہتھیار ڈالنے والے قبائیلوں کو ٹریننگ دے کر سیکیورٹی ایجنسیز میں بھرتی اور سود سے پاک قرضہ دینے کا سوچ رہی ہے۔ انہوں نے بتایا کہ داعش کا نیٹ ورک ختم کردیا تاہم اب بھی داعش ایک خطرہ ہے۔ القاعدہ برصغیر بھی پاکستان میں موجود ہے۔ دہشت گرد گروپوں کی جڑیں آپس میں ملی ہوئی ہیں اور دہشت گردی کے حملوں کی مختلف تنظیمیں ذمہ داری قبول کر لیتی ہیں۔ ڈی جی آئی بی نے بتایا کہ چھ ماہ کے دوران کے پی کے میں پانچ سو اکاسی دہشت گرد پکڑے گئے۔ واہگہ بارڈر پر حملے کرنے والے آٹھ اور بشیر بلور پر حملہ میں ملوث دو دہشت گرد گرفتار کئے گئے کراچی میں چوہدری اسلم سینیٹر خالد سومرواور جسٹس مقبول باقر پر حملہ کرنے والے بھی گرفتار ہوئے۔ دہشت گردی کے خاتمے کے لیے مائنڈ سیٹ بدلنا ہوگا۔ انہوں نے بتایا کہ دہشت گردی کا خاتمہ ایک بڑا چیلنج ہے لیکن پاکستان کے سیکیورٹی اور انٹیلی جنس ادارے اس پر قابو پانے کی صلاحیت رکھتے ہیں۔ ایڈیشنل سیکرٹری داخلہ نے بتایا کہ نیکٹا نے کام شروع کر دیا۔ کمیٹی کے چئیر مین سینیٹر رحمان ملک نے ملک سے انسداد دہشت گردی اور جرائم کے خاتمے کے لئے انٹیلی جنس بیورو کے کردار کو سراہتے ہوئے خراج تحسین پیش کیا اور کہا کہ طالبان کو ختم کر کے دم لیں گے۔


http://www.urdutimes.com/news/9229.html
رائل اور سوھنی دھرتی ٹی وی چینلز کے لائسنس معطل
اسلام آباد: پیمرا اتھارٹی نے اپنے ہیڈ کوارٹرز اسلام آباد میں منعقدہ 109 ویں اجلاس میں رائل ٹی وی کا لائسنس اور نشریات معطل کرنے کی منظوری دیدی۔ معطلی کا فیصلہ چینل کی جانب سے پیمرا کا عائد کردہ جرمانہ ادا نہ کرنے اور اینکر پرسن مبشر لقمان کے خلاف انتہائی لغو اور نازیبا زبان استعمال کرنے پر مناسب معافی نشر نہ کرنے کی بنا پر کیا گیا۔ فیصلہ میں کہا گیا ہے کہ رائل ٹی وی چینل کا لائسنس اتھارٹی کے تمام فیصلہ جات کی مکمل پاسداری نہ ہونے تک معطل رہے گا۔ یاد رہے کہ پیمرا کونسل آف کمپلینٹس لاہور نے اپنے 11 جنوری 2016 کے اجلاس میں رائل ٹی وی کے دو پروگراموں ایشو آف دی ڈے مؤرخہ 25 اور 26 نومبر 2015 میں اینکر پرسن مبشر لقمان کے خلاف انتہائی فحش، غیر اخلاقی اور لغو زبان استعمال کرنے اور براہِ راست نشریات میں مؤثر تاخیری نظام نہ ہونے کی وجہ سے چینل پر ایک لاکھ روپے جرمانہ عائد کرنے اور پندرہ یوم میں جرمانہ ادا نہ کرنے کی صورت میں رائل ٹی وی کا لائسنس معطل کرنے کی سفارش کی تھی جسے چیئرمین پیمرا نے اتھارٹی کے تفویض کردہ اختیارات کی روشنی میں منظور کر لیا تھا۔ چونکہ چینل جرمانہ کی ادائیگی اور مناسب معافی نشر کرنے میں ناکام رہا لہٰذا پیمرا اتھارٹی نے متفقہ طور پر رائل ٹی وی چینل کا لائسنس معطل کرنے کی منظوری دیدی ہے۔ اتھارٹی نے پیمرا ایکٹ 2007کے سیکشن 28 کی خلاف ورزی اور گذشتہ دو سال سے بلا جواز اور بغیر اتھارٹی کی اجازت کے سوھنی دھرتی ٹی وی چینل کی نشریات کی معطلی کا نوٹس لیتے ہوئے سوھنی دھرتی ٹی وی چینل کا لائسنس بھی معطل کر دیا ہے۔ اتھارٹی کی جانب سے بارہا مناسب مواقع فراہم کرنے کے باوجود سوھنی دھرتی ٹی وی چینل اتھارٹی کے فیصلوں کی پاسداری میں ناکام رہا۔ جبکہ روہی ٹی وی چینل کی منسوخی کا کیس اتھارٹی نے دوبارہ متعلقہ کونسل آف کمپلینٹس کو نظر ثانی کیلئے بھجوا دیا ہے اتھارٹی کے مزید اہم فیصلوں میں نیو ٹی وی اور اردو، ون چینل کی مینجمنٹ کی تبدیلی کی درخواستوں کی منظوری اور ڈان نیوز انگلش چینل کے لائسنس کو میسرز سٹی نیوز نیٹ ورک کمپنی کو منتقل کرنے کی منظوری بھی شامل ہے۔ ملک کے طول و عرض میں کیبل آپریٹرز کیلئے لائسنس کے حصول کو سہل بنانے کیلئے اتھارٹی نے غیر ضروری دستاویزات کی کمی کی بھی منظوری دیدی ہے جس سے مستقبل میں کیبل ٹی وی لائسنس کے حصول میں آسانی ہو گی۔ اتھارٹی کے اجلاس میں چیئرمین پیمرا ابصار عالم، سیکریٹری اطلاعات صبا محسن رضا، چیئرمین فیڈرل بورڈ آف ریونیو نثار محمد خان، اور محترمہ شاہین حبیب اﷲ شریک تھیں۔ جبکہ نرگس ناصر صاحبہ نے دبئی سے ویڈیو لنک کے ذریعے اجلاس میں شرکت کی۔


http://www.urdutimes.com/news/9227.html
معروف ڈراما نگار فاطمہ ثریا بجیا انتقال کر گئیں
کراچی: معروف ادیبہ اور ڈرامہ نگار فاطمہ ثریا بجیابدھ کے روز کراچی میں 85 سال کی عمر میں انتقال کر گئیں، وہ یکم ستمبر 1930 کو بھاررتی شہر حیدرآباد کے ضلع کرناٹک میں پیدا ہوئیں تھیں۔ حکومت پاکستان کی جانب سے انہیں تمغہ حسن کارکردگی ایوارڈ اور ہلال امتیازسے بھی نوازا جا چکا ہے، فاطمہ ثریا بجیا کے مشہور ڈراموں میں عروسہ، آگہی، شمع، سسی پنوں شامل ہیں، معروف میزبان، اداکار، شاعر انور مقصود فاطمہ ثریا بجیا کے بھائی ہیں۔ گورنر سندھ ، وزیر اعلی سندھ اور صوبائی وزراء اور مختلف سماجی و ادبی حلقوں نے مرحومہ کے انتقال پر دلی افسوس کا اظہار کیا ہے۔ تفصیلات کے مطابق مقبول ترین ڈراما رائٹر اور ادبی دنیا میں معروف شخصیت فاطمہ ثریا بجیا 85 سال کی عمر میں کراچی میں انتقال کرگئیں۔ فاطمہ ثریا بجیا تقسیم ہند کے فوراً بعد اپنے خاندان کے ساتھ پاکستان آگئیں انہوں نے ٹیلی وژن کے علاوہ ریڈیو اور اسٹیج پر بھی کام کیا جبکہ سماجی اور فلاحی حوالے سے بھی ان کے کام قابل قدر ہیں، ان کا خاندان بھی ادبی دنیا میں ایک نمایاں مقام رکھتا ہے۔ یکم ستمبر 1930 کو ضلع کرناٹک میں پیدا ہونے والی فاطمہ ثریا بجیا مقبول ترین ڈرامہ رائٹر تھیں، ان کے لکھے گھریلو ڈرامے ہر دور میں سب کی پسند رہے ہیں۔ کہا جاتا ہے کہ ان کی ٹیلی وژن کی دنیا میں آمد محض اتفاقاً ہوئی تھی جب 1966 میں کراچی جانے کے لیے ان کی فلائٹ تعطل کا شکار ہوئی تو وہ اسلام آباد پی ٹی وی سینٹر کسی کام سے گئیں وہاں اسٹیشن ڈائریکٹر آغا ناصر نے ان سے اداکاری کے ذریعے پہلا کام کروایا اس کے بعد انہوں نے ڈرامہ نگاری کے ذریعے اس ادارے سے اپنا تعلق مضبوط کیا۔ ان کے بیشتر ڈرامے جیسے شمع، افشاں، عروسہ اور انا بہت بڑی کاسٹ اور بڑے خاندانوں کے مسائل کی بہترین عکاسی کرتے رہے ہیں جبکہ انارکلی، زینت، آگہی، بابر اور سسی پنوں ان کے مقبول ترین ڈراموں میں سے چند نام ہیں۔ 1997 میں ان کو حکومت پاکستان کی طرف سے تمغہ حسن کارکردگی سے نوازا گیا اس کے علاوہ انہیں کئی قومی اور بین الاقوامی اعزازات سے بھی نوازا گیا جن میں جاپان کا اعلی سول ایوارڈ بھی شامل ہے۔ 2012 میں ان کو صدر پاکستان کی طرف سے ہلال امتیاز سے نوازا گیا۔ انہوں نے سندھ حکومت کی مشیر برائے تعلیم کی حیثیت سے بھی خدمات سرانجام دیں جبکہ ان کے خاندان میں اور بھی مشہور شخصیات ادبی دنیا میں مصروف عمل ہیں جیسے کہ بھائیوں میں احمد مقصود اور انور مقصود بہنوں میں سارہ نقوی، زہرہ نگاہ اور زبیدہ طارق شامل ہیں۔


http://www.urdutimes.com/news/9209.html
کراچی میں اہم شخصیات کونشانہ بنائے جانے کاخطرہ
کراچی: کراچی میں حاضر سروس جج اور سابق رکن صوبائی اسمبلی کو نشانہ بنانے کی سازش کا انکشاف ہوا ہے۔ خفیہ اداروں نے دہشتگردوں کے منصوبے سے سیکیورٹی فورسز کو آگاہ کردیا۔ذرائع کے مطابق شہر میں تخریب کاری کی بڑی واردات کے منصوبہ کا انکشاف ہوا ہے۔ خفیہ اداروں نے سکیورٹی اداروں کو دہشتگردی کے خدشے سے آگاہی کے لئے مراسلہ ارسال کر دیا ہے ، جس میں ایک حاضر سروس جج اور ایک سابقہ رکن صوبائی اسمبلی کو نشانہ بنانے کی منصوبہ بندی سے آگاہ کیا گیا ہے۔ خط میں معلومات دی گئی ہیں کہ دونوں شخصیات کو نشانہ بنانے کے لئے ملزمان کی جانب سے ریکی مکمل کی جا چکی ہے جبکہ ہدف کو پورا کرنے کے لئے ایک گروہ شہر میں موجود ہے۔ دونوں شخصیات کو سکیورٹی خدشات سے آگاہ کیا جا چکا ہے اور حاضر جج کی سکیورٹی بڑھانے کے احکامات بھی جاری ہو چکے ہیں۔ سابقہ رکن اسمبلی کو محتاط رہنے کی ہدایت کر دی گئی ہیں۔ ذرائع کا کہنا ہے کہ سابق ایم پی اے کا تعلق کراچی کی بڑی سیاسی جماعت سے ہے۔


http://www.urdutimes.com/news/9204.html
شہباز شریف کا ننکانہ صاحب ٹریفک حادثے کی تحقیقات کا حکم
لاہور: وزیر اعلیٰ پنجاب شہباز شریف کا مانانوالہ میں ٹینکر اور کار میں تصادم کے باعث قیمتی انسانی جانو ں کے ضیاع پر گہرے دکھ اور افسو س کا اظہار کرتے ہوئے حادثے کی تحقیقات کا حکم دے دیا ہے۔ جاں بحق افراد کے لواحقین سے ہمدردی اور اظہار تعزیت کرتے ہوئے وزیر اعلیٰ نے انتظامیہ کو ہدایات جاری کی کہ حادثے میں زخمی ہونے والے افراد کو بہترین طبی سہولتیں مہیا کی جائیں۔ اس سے قبل ننکانہ صاحب میں مانانوالہ روڈ پر ایل پی جی ٹینکر کار سے ٹکرا گیا، جس کے نتیجے میں 10 افراد جاں بحق اور 17 افراد زخمی ہو گئے تھے۔ جاں بحق افراد میں 6 طالبعلم بھی شامل ہیں۔


http://www.urdutimes.com/news/9201.html
کابل میں غیر ملکیوں پر حملے کا خطرہ ہے، امریکی سفارتخانے کا انتباہ
اسلام آباد: امریکہ نے افغانستان میں موجود اپنے شہریوں کو شدت پسندوں کے ممکنہ حملے کے پیشِ نظر محتاط رہنے کی ہدایت کی ہے۔ کابل میں واقع امریکی سفارت خانے کی جانب سے جاری ایک بیان میں کہا گیا ہے کہ انٹیلی جنس اطلاعات کے مطابق شدت پسند دارالحکومت کابل میں ان گیسٹ ہاوسز کو نشانہ بنانے کی منصوبہ بندی کر رہے ہیں جہاں غیر ملکی ٹہرتے ہیں۔ بیان میں کہا گیا ہے کہ تاحال حملوں کے درست وقت، اہداف، مقام اور طریقہ کار کے متعلق مزید معلومات نہیں ملی ہیں لیکن اس نوعیت کے حملوں کا فوری خطرہ ہے۔ بیان میں کہا گیا ہے کہ قوی امکان ہے کہ جنگجو کابل کے علاقے قلعہ فتح اللہ میں واقع غیر ملکی گیسٹ ہاوسز کو نشانہ بنائیں جب کہ انصاری چوک اور حاجی یعقوب چوک کے نزدیک واقع گیسٹ ہاوسز پر بھی حملہ ہو سکتا ہے۔ سفارت خانے نے امریکی شہریوں کو افغانستان کے غیر ضروری سفر سے گریز کی ہدایت کرتے ہوئے کہا ہے کہ افغانستان کی صورتِ حال "انتہائی غیر مستحکم ہے جہاں موجود تمام امریکی شہریوں کو انتہائی نوعیت کے خطرات" لاحق ہیں۔ خیال رہے کہ کابل میں طالبان کے خود کش بمباروں اور مسلح جنگجووں نے حالیہ چند ماہ کے دوران مقامی اور غیر ملکی اہداف بشمول گیسٹ ہاوسز پر کئی حملے کیے ہیں۔ دریں اثنا افغانستان میں تعینات امریکی فوجی دستوں کے سیکڑوں اہلکار جنوبی صوبے ہلمند روانہ ہو گئے ہیں جہاں وہ افغان فوج کی 215 کور کی معاونت کے فرائض انجام دیں گے۔ افغانستان میں امریکی فوج کے ترجمان کرنل مائیکل لو ہارن کے مطابق امریکی فوجی دستے کی ہلمند میں تعیناتی کا مقصد وہاں پہلے سے موجود امریکی فوجی مشیران کی حفاظت اور افغان فوج کی 215 کور کی معاونت میں اضافہ کرنا ہے۔ ترجمان کے مطابق افغانستان میں موجود امریکی فوج کا کردار افغان فورسز کی تربیت، انہیں مشاورت کی فراہمی اور ان کی معاونت تک محدود ہے اور ہلمند میں پہلے سے موجود امریکی فوجی یہی ذمہ داریاں انجام دے رہے ہیں۔ پاکستان کی سرحد سے متصل ہلمند افغانستان کا سب سے بڑا صوبہ ہے جہاں طالبان کا اثر و رسوخ افغان حکومت اور فورسز کے لیے دردِ سر بنا ہوا ہے۔ ایک محتاط اندازے کے مطابق طالبان صوبے کے 14 میں سے 11 اضلاع پر قابض ہیں۔ ہلمند میں تعینات افغان فوج کی 215 کور گزشتہ کئی ماہ سے ہلمند میں طالبان کی پیش قدمی روکنے اور ان کے زیرِ قبضہ علاقوں پر کنٹرول کی کوشش کر رہی ہے جس میں اسے تاحال کوئی بڑی کامیابی نہیں ملی ہے۔


http://www.urdutimes.com/news/9188.html
عمران اور قادری سمیت 27 رہنماوں کے وارنٹ گرفتاری جاری
اسلام آباد: پی ٹی آئی اور پاکستان عوامی تحریک کے دھرنے کے دوران دفعہ 144کی خلاف ورزی پر عمران اور طاہرالقادری سمیت 27 رہنماوں کے وارنٹ گرفتاری جاری ہو گئے۔ میڈیا رپورٹس کے مطابق عدالت میں علاقہ مجسٹریٹ وقاص رشید نے دھرنے کے دوران دفعہ 144 کے تحت لاوڈ سپیکر ایکٹ کی خلاف ورزی کرنے پر عمران خان، طاہر القادری، اسد عمر اور سیف اللہ نیازی سمیت 27 رہنماوں کے قابل ضمانت وارنٹ گرفتاری جاری کیے۔ عدالت نے مقدمے میں ڈی جے بٹ کی بریت کی درخواست بھی خارج کردی۔


http://www.urdutimes.com/news/9147.html
عمران خان کا پارٹی چیئرمین کا عہدہ چھوڑنے کا عندیہ
اسلام آباد: پاکستان تحریک انصا ف کے چیئرمین عمران خان نے کہا ہے اگر ان کی پارٹی 2018 کے عام انتخابات میں ہاری تو اس صورت میں ان کے پاس پارٹی کا چیئرمین رہنے کا کوئی جواز نہیں رہے گا، پارٹی کی آواز وہاں تک پہنچ گئی جہاں تک پارٹی نہیں پہنچی، دھرنے کے دوران آرمی چیف جنرل راحیل شریف نے ثالث بننے کی پیشکش کی تھی اور دھرنا ختم کرنے کا کہا تھا، جوڈیشل کمیشن کے فیصلے پر مایوسی ہوئی ہے، وزیراعظم نواز شریف کی زبان پر اعتبار نہیں کیا جا سکتا، وہ اقتدار میں آ کر پیسہ بناتے ہیں، (ن) لیگ نے الیکشن کمیشن سے مل کر 2013 میں دھاندلی کی، میں اینٹی وار ہوں، اس کا مطلب یہ نہیں کہ میں طالبان کا حامی ہوں، دہشت گردی کو صرف جنگ سے ختم کرنے کی کوشش کی گئی تو یہ کبھی ختم نہیں ہوگی بلکہ مزید بڑھے گی، ایک جگہ آگ بجھاتے بجھاتے چار اور جگہ پر آگ لگ جاتی ہے، ہر حال میں طالبان کے ساتھ مذاکرات کئے جائیں، لوگ کیا کہتے ہیں مجھے کوئی پرواہ نہیں میں لوگوں کی مرضی سے شادی کرتا ہوں اور نہ ہی طلاق دیتا ہوں۔ وہ منگل کو نجی ٹی وی چینل کو انٹرویو دے رہے تھے۔ پاکستان تحریک انصاف کے چیئرمین عمران خان نے کہا کہ حکومت نے ڈیزل پر 100 فیصد ٹیکس لگا دیا ہے، نواز شریف کی جمہوریت پرویز مشرف کی آمریت سے بھی بدتر ہے۔ انہوں نے کہا کہ میں جنرل راحیل شریف نے ثالث بننے کی پیشکش کی تھی، 2015 میرے لئے بہتر سال تھا، جوڈیشل کمیشن کے فیصلے پر مایوسی ہوئی ہے، ہر حال میں طالبان کے ساتھ مذاکرات کئے جائیں، عوام کو ووٹ کا بنیادق حق دیا جائے،پارٹی کی آواز وہاں تک پہنچ گئی ہے جہاں تک پارٹی نہیں پہنچی۔ انہوں نے کہا کہ وزیراعظم نواز شریف کی زبان پر اعتبار نہیں کیا جا سکتا، وہ اقتدار میں آ کر پیسہ بناتے ہیں، الیکشن کمیشن سے مل کر نواز شریف نے 2013 میں دھاندلی کی۔ انہوں نے کہا کہ آرمی چیف کی قیادت میں پاکستان سے دہشت گردی کا خاتمہ ہوا، طالبان میں مختلف گروپس ہیں جو گروپ مذاکرات کرنا چاہتے ہیں ان سے کئے جائیں، کراچی میں آپریشن سے عوام خوش ہیں، پر امن احتجاج کرنا ہمارا حق ہے، آرمی چیف نے دھرنا ختم کرنے کا بولا تھا، اڑھائی کروڑ بیلٹ کا الیکشن کمیشن کے پاس کوئی ریکارڈ ہی نہیں ہے۔ عمران خان نے کہا کہ آرمی چیف جنرل راحیل شریف کی ریٹائرمنٹ کا فیصلہ قبل از وقت ہے، نومبر آنے میں ابھی 10ماہ پڑے ہیں۔ انہوں نے کہا کہ پاکستان میں کوئی رائٹ اور لیفٹ کی سیاست نہیں ہے بلکہ رائٹ اور رونگ کی سیاست ہے، 2018 کے انتخابات میں ہارنے کی صورت میں پارٹی کا چیئرمین رہنے کا کوئی جواز نہیں بنتا، میں اینٹی وار ہوں، اس کا مطلب یہ نہیں کہ میں طالبان کا حامی ہوں، دہشت گردی کے خلاف جنگ سے کبھی دہشت گردی ختم نہیں ہوتی، ایک جگہ آگ بجھاتے بجھاتے چار اور جگہ پر آگ لگ جاتی ہے۔ انہوں نے کہا کہ ہر مشکل وقت میں انسان کچھ نہ کچھ ضرور سیکھتا ہے، طلاق کا فیصلہ میرے لئے بہت مشکل تھا۔ ایک سوال کے جواب میں انہوں نے کہا کہ مجھے کوئی پرواہ نہیں کہ لوگ میرے بارے میں کیا کیا کہتے ہیں میں لوگوں کی مرضی سے شادی کرتا ہوں اور نہ ہی طلاق دیتا ہوں،میں اپنی 63سالہ زندگی میں 53سال اکیلا رہا اور صرف 10سال ہی میری شادی رہی، ویسے بھی سیاستدان کیلئے شادی نبھانا کچھ آسان نہیں ہوتا۔


http://www.urdutimes.com/news/9145.html
شرجیل میمن نے پاکستان آمد پرشرط عائد کردی
لندن:پیپلز پارٹی کے رہنمانے شرجیل انعام میمن نے پاکستان آمد پر شر ط عائد کردی ،ان کا کہنا ہے کہ پاکستان آکر رہنا چاہتا ہوں لیکن پہلے میرانام ای سی ایل سے نکا لا جائے ۔بر طانیہ میں نجی نیوز چینل جیو نیوز سے گفتگو کرتے ہوئے انہوں نے کہاکہ برطانیہ میں سیاسی پناہ لینے کا کوئی ارادہ نہیں ہے ،پاکستان آنا چاہتا ہوں لیکن پہلے میرا نام ای سی ایل سے نکالا جائے ۔انہوں نے کہا کہ پاکستان میں میرے خلاف سیاسی مقدمات بنائے جا رہے ہیں۔ان کا کہنا تھا کہ وہ ڈاکٹر عاصم کے جیسی صورتحال کا سامنا نہیں کرنا چاہتے ہیں ۔


http://www.urdutimes.com/news/9138.html
پی آئی ملازمین کی ہڑتال ختم، فلائٹ آپریشن بحال
کراچی: آٹھ دن کی ہڑتال اور احتجاج کے بعد پی آئی اے ملازمین کے دھرنے اور ہڑتال ختم ہوگئی، فلائٹ آپریشن بحال ہوگیا۔ جوائنٹ ایکشن کمیٹی کے سہیل بلوچ نے کہا کہ جو یقین دہانیاں کرائی گئیں ان پر وزیر اعلی پنجاب سے مذاکرات کے بعد ہی کچھ کہہ سکوں گا۔ پی آئی اے کی جوائنٹ ایکشن کمیٹی نے حکومت سے کامیاب مذاکرات کے بعد احتجاج ختم اور فلائٹ آپریشن بحال کرنے کا اعلان کر دیا۔ 16 روزہ طویل احتجاج اور 8 دن تک فلائٹ آپریشن معطل رہنے سے پی آئی اے کی ساڑھے 7سو کے قریب پروازیں منسوخ ہوئیں، کروڑوں روپے کا نقصان ہوا اور ملکی و بین الاقوامی ایئر پورٹس پر سیکڑوں مسافر انتظار اور اذیت کی سولی پر لٹکے رہے۔ 16 روزہ طویل احتجاج کے دوران مظاہرے ہوئے، دھرنے دیئے گئے، ہڑتال کی گئی، لاٹھیاں کھائیں، شیلنگ کے زہریلے دھوئیں کو جھیلا اور دو ساتھیوں کی ہلاکت کا غم بھی سہا۔ اب حکومت سے کامیاب مذاکرات کے بعد پی آئی اے کی جوائنٹ ایکشن کمیٹی نے احتجاج ختم اور فلائٹ آپریشن بحال کرنے کا اعلان کر دیاہے۔ کیپٹن سہیل بلوچ کا کہنا ہے کہ وہ آج وزیر اعلی پنجاب سے ملاقات کے لئے لاہور جا رہے ہیں۔ فلائٹ آپریشن کی بحالی کا اعلان ہوتے ہی ملازمین میں خوشی کی لہر دوڑ گئی اور جشن شروع ہوگیا۔ حکومت سے بات چیت کیلئے مذاکراتی کمیٹی سہیل بلوچ کی سربراہی میں تشکیل دی گئی ہے۔ ڈپٹی کنونیئر صفدر انجم، ہدایت اللہ خان، صدر ذاکر فاروق، کنوینر جوائنٹ ایکشن کمیٹی نجیب الرحمان اور ناصر جنجوعہ کمیٹی میں شامل ہیں۔


http://www.urdutimes.com/news/9132.html
را کے مبینہ مخبر کی فوجی عدالت کے فیصلے کیخلاف اپیل کی سماعت
اسلام آباد: سپریم کورٹ میں'' را'' کے مبینہ مخبر الف خان کی فوجی عدالت کے فیصلے کے خلاف اپیل کی سماعت کرتے ہوئے اٹارنی جنرل اور جیک برانچ کو نوٹسزجاری کر دئیے ہیں منگل کے روز سماعت جسٹس دوست محمد کی سربرا ہی میں دو رکنی بینچ نے کی۔ سماعت فروری کے آخری ہفتے تک ملتوی کر دیا۔ الف خان پر بھارت ایجنسی را کی مخبر ی کا الزام ہے فوجی عدالت نے ملزم الف خان کو مخبری کے الزام میں سات سال قید کی سز ا سنا رکھی ہے۔


http://www.urdutimes.com/news/9119.html
سردار مہتاب عباسی اور وزیر داخلہ چوہدری نثار کی رنجش کا انکشاف
اسلام آباد: فاٹا میں نیشنل ایکشن پلان پر عمل درآمد کرنے کیلئے خیبر پختونخوا کے نئے گورنر کیلئے جنرل ریٹائرڈ سینیٹر صلاح الدین فیورٹ قرار دے دیئے گئے ہیں۔ آن لائن کو ذرائع سے معلوم ہوا ہے کہ آئندہ عام انتخابات میں الیکشن لڑنے کیلئے ناگزیر تھا کہ سابق گورنر سردار مہتاب خان عہدے سے استعفیٰ دیدیں کیونکہ گورنر کا عہدہ غیر معینہ مدت تک کیلئے ہوتا تو اس حوالے سے ان کے سیاسی کیریئر انتہائی خطرہ میں پڑ رہا تھا۔ دوسری جانب ذرائع کا کہنا ہے کہ کے پی کے حکومت کی جانب سے فاٹا میں نیشنل ایکشن پلان مزید بہتر کرنے کے مطالبے میں گورنر سردار مہتاب آڑے آ رہے تھے جس کے باعث فاٹا کے علاقوں میں نیشنل ایکشن پلان پر روح کے مطابق عمل نہیں ہو رہا تھا۔ اس حوالے سے ذرائع کا کہنا ہے کہ وفاقی حکومت نے سابق گورنر سردار مہتاب کو کہا تھا کہ فاٹا میں نیشنل ایکشن پلان پر عمل درآمد کرانے میں تعاون کریں۔ تاہم ذرائع کے مطابق وفاقی وزیر داخلہ چوہدری نثار علی خان سے معمولی رنجش کے باعث سردار مہتاب فاٹا آپریشن میں سست روی کا مظاہرہ کر رہے تھے۔ واضح رہے کہ وفاقی وزیر داخلہ چوہدری نثار علی خان نے چند ماہ قبل سابق گورنر کی بھانجی اے ایس پی ارم عباسی کو سوموٹو ایکشن لیکر معطل کرتے ہوئے اسلام آباد پولیس سے ہی نکال دیا تھا جس کے باعث سابق گورنر نے اپنی بھانجی کی تعیناتی کیلئے سفارشیں کیں مگر بے سود ثابت ہوئیں تو وہ وفاقی وزیر داخلہ سے ناراض ہو گئے تھے۔


http://www.urdutimes.com/news/9118.html
عصمت فروشی کی ملزمہ زیتون بی بی کی ضمانت منظور
اسلام آبا : سپریم کورٹ آف پاکستان نے کہا کہ معاشرہ کی اصلاح جج کی ذمہ داری نہیں جج صرف قانون کے مطابق ہی فیصلہ کرتا ہے سپریم کورٹ نے عصمت فروشی کی ملزمہ زیتون بی بی کی ضمانت منظور کر لی سپریم کورٹ نے عصمت فروشی کی ملزمہ زیتون بی بی کی درخواست ضمانت کی سماعت جسٹس دوست محمد کی سربراہی میں دو رکنی بینچ نے کی دوران سماعت زیتون بی بی کے وکیل صدیق بلوچ کا کہنا تھا کہ ہائیکورٹ نے فیصلہ میرٹ پر کرنے کی بجاے اخلاق اور معاشرتی قدروں کو مد نظر رکھتے ہوے دیا ملزمہ کے خلاف کوئی شواہد نہیں پولیس نے اپنے اختیارات کا ناجائیز استعما ل کرتے ہوے مقدمہ کا اندارج کیا جس پر جسٹس دوست محمد نے ریمارکس دیئے کہ دعوے بہت ہیں کہ خیبر پختونخوا پولیس کرپشن سے پاک ہو گئے جسٹس قاضی فائز عیسیٰ نے ریمارکس دیئے کہ خیبر پختونخوا پولیس میں بہتری ضرور ہے مگر ابھی وہ بہترین نہیں بنی سپریم کورٹ کا اپنے فیصلہ میں کہنا ہے کہ معاشرے کی اصلاح کرنا جج کا کام نہیں جج ہمیشہ قانون کے مطابق ہی فیصلہ کرتا ہے اور ہمارے پاس قانون کے مطابق ملزمہ کی ضمانت منظور کرنے کے سوا کوئی آپشن نہیں پشاور ہائیکورٹ نے اخلاقی بنیاد پر ملزمہ کی ضمانت مسترد کی تھی۔


http://www.urdutimes.com/news/9114.html
پاک فوج کا تربیتی طیارہ گر کر تباہ، 2 پائلٹ جاں بحق
گجرات: صوبہ پنجاب کے ضلع گجرات کے قریب پاک فوج کا ایک چھوٹا تربیتی طیارہ گر کر تباہ ہو گیا جس کے نتیجے میں دو پائلٹ جاں بحق ہو گئے۔ پاک فوج کے شعبہ تعلقات عامہ (آئی ایس پی آر) کے مطابق، منگل کو ہونے والے حادثے میں انسٹرکٹر پائلٹ میجر اظہر اور ٹرینی پائلٹ کیپٹن احمد جاں بحق ہوئے۔ آئی ایس پی آر کے مطابق طیارہ معمول کی پرواز پر تھا۔ حادثے کی تحقیقات کا حکم دے دیا گیا ہے جب کہ جائے وقوعہ سے ابتدائی شواہد جمع کیے جا رہے ہیں۔ حادثے میں جاں بحق ہونے والے دونوں پائلٹس کی لاشیں ہسپتال منتقل کر دی گئیں۔


http://www.urdutimes.com/news/9110.html
پی آئی ملازمین پر فائرنگ، تحقیقات میں حیران کن انکشاف
کراچی: کراچی میں پی آئی اے کے احتجاجی ملازمین پر فائرنگ کے واقعے کی تحقیقات میں حیران کن انکشاف ہوا ہے۔ سندھ پولیس کے اعلیٰ افسر نے مظاہرین کو دھمکانے کے لیے رینجرز کے نام سے کال کی اور شناخت چھپانے کے لیے نو آئی ڈی نمبر استعمال کیا۔ کراچی ائیر پورٹ پر پی آئی اے کے احتجاجی ملازمین پر فائرنگ اور ہلاکتوں کی تحقیقات کے دوران ایک اعلیٰ پولیس افسر کی جانب سے جوائنٹ ایکشن کمیٹی کو رینجرز کے نام پر دھمکانے کا انکشاف ہوا ہے۔ تحقیقاتی ذرائع کے مطابق اندرون سندھ تعینات سائیں سرکار کے قریبی افسر نے دھمکی آمیز کال میں شناخت چھپانے کے لیے نو آئی ڈی نمبر استعمال کیا۔ تحقیقاتی حکام کا ماننا ہے کہ کال رینجرز اور جوائنٹ ایکشن کمیٹی کے درمیان تلخی بڑھانے کی کوشش تھی۔ دوسری جانب احتجاجی ملازمین سے نپٹنے کے معاملے میں سندھ پولیس کے غیر ذمہ دارانہ رویے کی قلعی بھی کھل گئی۔ ذرائع کے مطابق ایس ایس پی ڈاکٹر نجیب ایکشن کمیٹی سے پہلے مذاکرات جب کہ موقع پر موجود پولیس اہلکار پہلی جھڑپ کے بعد موقع سے غائب ہو گئے تھے۔


http://www.urdutimes.com/news/9107.html
اے پی ایس کے 3 سہولت کاروں کی سزائے موت پر عمل درآمد معطل
اسلام آباد: سپریم کورٹ نے آرمی پبلک اسکول پشاور پر حملے میں ملوث قرار دیئے گئے 3 دہشت گردوں کی سزائے موت پر عمل درآمد روک دیا ہے۔ جسٹس دوست محمد کی سربراہی میں سپریم کورٹ کے دو رکنی بینچ نے آرمی پبلک اسکول پشاور پر حملے میں ملوث 3 دہشت گردوں علی رحمان، سخی محمد اور مسماة نیک معروف کی فوجی عدالت کی جانب سے سزائے موت کے خلاف دائر درخواست کی سماعت کی۔ درخواست گزاروں کا موقف تھا کہ انہوں نے پشاور ہائی کورٹ میں سزاؤں کے خلاف اپیل دائر کر رکھی ہے مگر آج تک کوئی جواب ہی نہیں ملا۔ سماعت کے دوران جسٹس دوست محمد نے ریمارکس دیئے کہ فوجی عدالتیں چاہے فیصلوں میں جج کا نام نہ لکھیں مگر وجوہات ضرور لکھیں۔ سپریم کورٹ نے اٹارنی جنرل اور پاک فوج کی جیک برانچ کو نوٹس جاری کرتے ہوئے ہدایت کہ اٹارنی جنرل آئندہ سماعت پر دائر اپیلوں پر ہونے والی پیش رفت سے آگاہ کریں۔ کیس کی مزید سماعت 16 فروری کو ہو گی۔ واضح رہے کہ علی رحمان، سخی محمد اور مسماة نیک معروف کو فوجی عدالت نے اے پی ایس پشاور حملے میں معاونت پر سزائے موت سنائی تھی جب کہ آرمی چیف جنرل راحیل شریف تینوں ملزمان کی سزائے موت کی توثیق کر چکے ہیں۔


http://www.urdutimes.com/news/9091.html
پنجاب کی جیلوں میں قید مجرموں کا ڈیٹا بیس بنانے کا فیصلہ
لاہور: پنجاب حکومت نے مجرمان کی جیل سے رہائی کے بعد ان پر نظر رکھنے اور ان کا مکمل ڈیٹا محفوظ بنانے کے نظام کا دائرہ صوبے بھر میں پھیلانے کا فیصلہ کر لیا، اس نظام کے تحت صوبہ کی جیلوں میں موجود تمام قیدیوں کے فنگر پرنٹس، تصاویر اور شناختی کارڈ سمیت ڈی این اے کا ریکارڈ ر کھا جائے گا، صوبے کی 20 جیلوں میں کریمنل ریکارڈ آفس کے قیام کے ساتھ ساتھ بایو میٹرک نظام بھی نصب کر دیا گیا ہے۔ برطانوی نشریاتی ادارے کے مطابق جیلوں میں بند قیدیوں کے مکمل کوائف کو ریکارڈ کا حصہ بنانے کے فیصلے کے تحت ابتدائی طور پر پرزن مینجمنٹ انفارمیشن سسٹم جولائی 2014ء میں متعارف کروایا گیا تھا۔ اس نظام کے تحت پنجاب کے درالحکومت لاہور کی دو جیلوں، سنٹرل جیل کوٹ لکھپت اور ڈسٹرکٹ کیمپ جیل میں کریمنل ریکارڈ آفس قائم کیے گئے تھے جس کے بعد سے یہاں تمام قیدیوں کے مجرمانہ اور عدالتی ریکارڈ سمیت ان کا بایو ڈیٹا بھی رکھا گیا ہے۔ سپریٹنڈنٹ ڈسٹرکٹ کیمپ جیل شہرام توقیر خان کے مطابق اس ریکارڈ کی مدد سے قیدیوں کی رہائی کے بعد ان پر کڑی نظر رکھی جا رہی ہے اور اس سے ان کے دوبارہ کسی جرم میں ملوث ہونے پر انھیں گرفتار کرنے میں بھی مدد ملی ہے۔ ان کا کہنا تھا کہ کیمپ جیل کے چار ہزار کے قریب قیدیوں کے لیے ابتدائی طور پر 6 بایومیٹرک مشینیں نصب کر کے ان کے فنگر پرنٹس لیے گئے جب کہ قیدیوں کی گذشتہ زندگی کی بھی معلومات کو اکٹھا کیا گیا۔ اس کے علاوہ جیل کے عملے کے بھی فنگر پرنٹ لے کر ریکارڈ کا حصہ بنائے گئے ہیں۔ اس پائلٹ پراجیکٹ کی کامیابی کے بعد محکمہ داخلہ پنجاب نے صوبے کی تمام 37 جیلوں میں یہ نظام متعارف کرنے کا فیصلہ کیا۔ ان میں سے 12 جیلوں میں یہ مکمل طور پر فعال ہو چکا ہے جب کہ آٹھ میں جزوی طور پر کام کر رہا ہے اور وہاں بایو میٹرک مشینوں کی تنصیب کے بعد ڈیٹا اینٹری کی جا رہی ہے۔ جن جیلوں میں یہ نظام مکمل طور پر کام کر رہا ہے ان میں سینٹرل جیل کوٹ لکھپت کے علاوہ گوجرانوالہ، راولپنڈی، میانوالی اور ساہیوال کی سینٹرل جیلیں جب کہ شیخوپورہ، قصور، گجرات، ٹوبہ ٹیک سنگھ، سیالکوٹ، جھنگ اور لاہور کی ضلعی جیلیں شامل ہیں۔ اس کے علاوہ ملتان، بہاول پور، ڈیرہ غازی خان اور فیصل آباد کی سینٹرل جیلوں اور وہاڑی، ملتان، فیصل آباد اور سرگودھا کی ضلعی جیلوں میں یہ نظام کسی حد تک فعال ہے۔ محکمہ داخلہ کے ایک افسر نے نام ظاہر نہ کرنے پر بتایا کہ 80 فیصد جرائم میں ایسے افراد ملوث پائے جاتے ہیں جو جیلوں سے رہا ہوئے ہوتے ہیں تاہم اب ان کا ریکارڈ مرتب ہونے کی وجہ سے پولیس کو انہیں قابو کرنے میں آسانی ہوتی ہے۔ اس نظام کے تحت صوبہ کی جیلوں میں موجود تمام قیدیوں کے فنگر پرنٹس، تصاویر اور شناختی کارڈ سمیت ڈی این اے کا ریکارڈ ر کھا جائے گا جب کہ قیدیوں سے ملنے کے لیے آنے والے ملاقاتیوں کا بھی بایومیٹرک ریکارڈ مرتب کیا جائے گا۔


http://www.urdutimes.com/news/9085.html
دوہرے قتل میں ملوث مجرم کو سنٹرل جیل میں پھانسی
فیصل آباد: آٹھ سال قبل بیوی اور ممانی کو قتل کرنے والے بے رحم قاتل کو سنٹرل جیل میں پھانسی دیدی گئی۔ آن لائن کے مطابق تھانہ بٹالہ کالونی کے دوہرے قتل میں ملوث مجرم غفور مسیح نے 25 دسمبر 2007 کو گھریلو جھگڑے کے بعد اپنی بیوی نسرین اور ممانی شبنم کو کلہاڑیوں کے وار کر کے موت کے گھاٹ اتار دیا تھا۔ ایڈیشنل سیشن جج ندیم گلزار کی جانب سے غفور مسیح کو 22 نومبر 2008 کو موت کی سزا سنائی گئی تھی صدر پاکستان کی جانب سے رحم کی اپیل مسترد ہونے کے بعد سیشن جج فیصل آباد عابد حسین قریشی کی جانب سے پھانسی پر عمل درآمد کیلئے 9 فروری کی تاریخ مقرر کی گئی تھی جس پر آج صبح سویرے قاتل کو تختہ دار پر لٹکا دیا گیا اور ضروری کاروائی کے بعد نعش ورثا کے حوالے کر دی گئی ہے۔


http://www.urdutimes.com/news/9082.html
برطانوی سفیر فلپ بارٹن کی وزیر اعظم نواز شریف سے الوداعی ملاقات
اسلام آباد: وزیر اعظم نواز شریف سے پاکستان میں تعینات برطانیہ کے سفیر فلپ بارٹن نے الوداعی ملاقات کی۔ وزیر اعظم نے فلپ بارٹن کی سفارتی خدمات اور دوطرفہ تعلقات میں بہتری کے لئے خدمات کو سراہا۔ تفصیلات کے مطابق منگل کے روز وزیر اعظم ہائوس اسلام آباد میں وزیر اعظم نواز شریف سے پاکستان میں تعینات برطانیہ کے سفیر فلپ بارٹن نے الوداعی ملاقات کی وزیر اعظم نواز شریف نے کہا کہ پاکستان برطانیہ کے ساتھ تعلقات کو خصوصی اہمیت دیتا ہے اس لئے دونوں ممالک میں تجارت، سرمایہ کاری سمیت مختلف شعبوں میں تعلقات کو مزید بڑھانا چاہتا ہے برطانیہ کے سفیر فلپ بارٹن نے کہا کہ پاکستان اور برطانیہ کے درمیان بہترین دوستانہ تعلقات ہیں پاکستان دونوں ممالک کو قریب لانے اور برطانیہ کی ترقی میں بہترین کردار ادا کر رہا ہے وزیر اعظم نواز شریف نے فلپ مارٹن کی سفارتی خدمات اور دوطرفہ تعلقات کی بہتری کے لئے خدمات کو سراہا ہے۔


http://www.urdutimes.com/news/9033.html
عزیر بلوچ سے ملا ہوں پر کوئی تحفہ نہیں لیا، شرجیل میمن
دبئی: سابق وزیر اطلاعات سندھ شرجیل میمن نے کہاہے کہ میرے خلاف کوئی ثبوت نہیں، کوئی کیس نہیں پھر بھی نام ای سی ایل میں ڈال دیا گیا۔ پاکستان واپس آکر مقدمات کا سامنا کرنے کو تیار ہوں، عدالت سے نام ای سی ایل سے نکالنے کی استدعا کی ہے۔ نجی ٹی وی سے گفتگو کرتے ہوئے انہوں نے کہا کہ اپنے بیٹے کے ایڈمشن کے لئے ملک سے باہر گیا تھا، سیاست میں آنے سے قبل بھی صاحب حیثیت تھا دبئی میں میرا کاروبار سیاست میں آنے سے پہلے کا ہے،عزیر بلوچ سے کوئی تحفہ نہیں لیا، تین سے چار بار عزیر بلوچ سے ملا ہوں میں اور ذوالفقار مرزا لیاری گئے تھے۔ عزیر بلوچ سے ملاقات ہوئی، صرف پیپلز پارٹی کامیڈیا ٹرائل کیاجا رہا ہے کچھ اینکر ٹی وی پر بیٹھ کر کہانیاں سناتے ہیں۔ ن لیگ اور تحریک انصاف کے رہنماؤں سے کیوں نہیں پوچھا جاتا؟ نبیل گبول سے پوچھا جائے اس کے رحمان ڈکیت اور عزیر بلوچ سے کیسے تعلقات ہیں، لیاری کے گینگ سسٹم کو نبیل گبول نے سپورٹ کیا، نبیل گبول کے الزامات جھوٹے ہیں، مجھے ایم پی اے بی بی شہید نے بنایا ذوالفقار مرزا نے نہیں ۔


http://www.urdutimes.com/news/9032.html
افغان طالبان کی امن عمل میں شرکت کیلئے پیشگی شرائط پیش
اسلام آباد: افغان طالبان نے افغانستان میں امن عمل میں شرکت کیلئے اپنی پیشگی شرائط پیش کر دی ہیں۔ میڈیا رپورٹ کے مطابق افغان طالبان نے مفاہمتی امن عمل میں شرکت کیلئے اپنی شرائط بارے پاکستان اور افغانستان کی حکومتوں کو آگاہ کر دیا ہے، طالبان نے مطالبہ کیا ہے کہ طالبان کے تمام منجمد اثاثے بحال اور عالمی سفر پر پابندیاں ختم کر دی جائیں جب کہ طالبان رہنمائوں کے نام اقوام متحدہ کی بلیک لسٹ سے نکالے جائیں، علاوہ ازیں امن عمل میں شرکت سے قبل افغانستان میں طالبان کے خلاف فوجی آپریشن بند کیا جائے۔ اس کے ساتھ ساتھ پاکستان طالبان کے سیاسی قیدیوں کو بھی رہا کر دے۔


http://www.urdutimes.com/news/9030.html
نئے گورنر خیبر پختونخواہ کے کیلئے ظفر اقبال جھگڑا مضبوط امیدوار
اسلام آباد: نئے گورنر خیبر پختونخواہ کیلئے مختلف ناموں پر غور شروع' سینیٹر اقبال ظفر جھگڑا مضبوط امیدوار سمجھے جا رہے ہیں۔ میڈیا رپورٹ کے مطابق نئے گورنر کے پی کے کیلئے سابق وزیر اعلیٰ پیر صابر شاہ اور سینیٹر اقبال ظفر جھگڑا کے ناموں پر غور شروع ہو رہا ہے۔ رپورٹ کے مطابق ان دونوں میں سے مضبوط امیدوار اقبال ظفر جھگڑا نظر آتے ہیں۔


http://www.urdutimes.com/news/9009.html
عزیر بلوچ کی دوران تفتیش سیاسی رہنمائوں سے تعلقات کی تصدیق
کراچی: لیاری گینگ کا سرغنہ عزیر بلوچ نے دوران تفتیش اہم سیاسی رہنمائوں سے تعلقات کی تصدیق کر دی ہے۔ تحقیقاتی اداروں کی تفتیش کے دوران لیاری گینگ وار کے اہم ملزم عزیر بلوچ نے اعتراف کرتے ہوئے کہا کہ اس کے بہت سے سیاستدانوں سے تعلقات تھے جن میں سند ھ سے تعلق رکھنے والے سیاست دانوں کی کثیر تعداد ہے۔ نجی ٹی وی کے مطابق عزیر بلوچ نے تحقیقاتی اداروں کو بتایا کہ ان کے سابق وزیر داخلہ سند ھ ڈاکٹر زوالفقار مرزا سے تعلقات تھے جب کہ نبیل گبول اور جاوید ناگوری سے بھی ان کے اچھے تعلقات تھے۔ عزیر بلوچ نے اعتراف کیا کہ انہیں پاکستان پیپلز پارٹی کے شریک چیئرمین اور سابق صدر آصف زرداری کی ہمشیرہ فریال تالپور سمیت قادر پٹیل اور ثانیہ بلوچ کی سرپرستی اور حمایت بھی حاصل تھی۔ ذرائع کے مطابق تحقیقاتی اداروں نے تفتیش کے بعد عزیر بلوچ کے سیاسی سرپرستوں کے نام حکومت کو دینے کا فیصلہ بھی کر لیا۔ ذرائع نے کہا کہ عزیر بلوچ کے اعتراف کے بعد ان سیاسی سرپرستوں کے نام ای سی ایل میں ڈالنے کی سفارش بھی کی جائے گی تاہم وزارت داخلہ کی منظوری کے بعد نام ای سی ایل میں شامل کئے جائیں گے۔


http://www.urdutimes.com/news/9007.html
کوئٹہ میں سرچ آپریشن، 10 افغان باشندوں سمیت 20 افراد گرفتار
کوئٹہ: فرنٹیئر کور اور حساس اداروں کے اہلکاروں نے پولیس کے ہمراہ کوئٹہ میں گزشتہ روز رونما ہونیوالے خودکش حملے کے بعد کوئٹہ کے مختلف علاقوں میں سرچ آپریشن کے دوران کالعدم تنظیم سے تعلق کے شبے میں 9 مشتبہ افراد جب کہ10 افغان باشندوں سمیت 20 افراد کو گرفتار کر کے اسلحہ ایمونیشن برآمد کر لیا تفصیلات کے مطابق گزشتہ روز کوئٹہ میں فرنٹیئر کور کے گاڑی کے قریب خودکش حملے کے بعد فرنٹیئر کور حساس اداروں کے اہلکاروں نے پولیس کے ہمراہ کوئٹہ کے مختلف علاقوں میں مشترکہ سرچ آپریشن کیا اس دوران کلی کمالو سے کالعدم تنظیم سے تعلق کے شبے میں 9 مشتبہ افراد کو گرفتار کر لیا اس کے علاوہ مسلم اتحاد کا لونی اور کلی مبارک سے غیر قانونی طور پر رہائش پذیر 10 افغان باشندوں کو حراست میں لے کر کارروائی کے دوران 2 رائفل، 2 پسٹل برآمد کر کے مزید تفتیش کیلئے گرفتار افراد کو پولیس کے حوالے کر دیا گیا۔


http://www.urdutimes.com/news/9003.html
اعظم خان کیخلاف 54 کروڑ سکینڈل کی تحقیقات کا فیصلہ
اسلام آباد: نیب نے نواز شریف حکومت کی طرف سے میڈیا میں 54 کروڑ روپے تقسیم کے معاملے کی تحقیقات شروع کرنے کا فیصلہ کیا ہے۔ یہ تحقیقات پاکستانی شہری کی طرف سے دی گئی ایک درخواست پر شروع کی گئی ہیں۔ نیب حکام نے 54 کروڑ روپے کی منظوری اور تقسیم بارے تمام متعلقہ ریکارڈ اکٹھا کرنا شروع کیا ہے اس سکینڈل کے مرکزی کرداروں میں سابق سیکرٹری اطلاعات و نشریات محمد اعظم خان، پرنسپل انفارمیشن آفیسر، سیکرٹری خزانہ و دیگر اعلی حکام ہیں۔ آن لائن کو ذرائع نے بتایا ہے کہ سابق سیکرٹری اطلاعات و نشریات محمد اعظم خان جو کہ آج کل رجسٹرار گلگت بلتستان اپیلٹ کورٹ کے طور پر خدمات سرانجام دے رہے ہیں نے گزشتہ سال وزیر اعظم کو 54 کروڑ جاری کرنے کی ایک سمری ارسال کی تھی۔ وزیر اعظم نے اس سمری کو منظور کرتے ہوئے سیکرٹری خزانہ کو 54 کروڑ روپے فوری جاری کرنے کی ہدایت کی تھی۔ گزشتہ سال 54 کروڑ روپے کے اجراء کی خبریں میڈیا کی زینت بنی تھی۔ اسلام آباد کے شہری نے 54 کروڑ روپے کے اجراء کی دستاویزات چیئرمین نیب کو ارسال کرتے ہوئے مطالبہ کیا تھا کہ قومی خزانہ کو پہنچائے گئے نقصانات بارے تحقیقات کی جائے اور ذمہ داروں کے خلاف ریفرنس بنایا جائے۔ آن لائن کو نیب ذرائع نے بتایا ہے کہ وزارت اطلاعات و نشریات کے اعلی افسران اور وزیر اطلاعات و نشریات کے خلاف 54 کروڑ روپے کے اجراء اور من پسند میڈیا کو دینے کی اعلی پیمانے پر تحقیقات کا فیصلہ کیا گیا ہے اور اس مقصد کے لئے متعلقہ حکام سے ریکارڈ طلب کیا جا رہا ہے اس حوالے سے ترجمان نیب کے رابطہ کیا گیا تو موقف دینے کی بجائے اپنا مواصلاتی رابطہ منقطع کر دیا۔ سابق سیکرٹری اطلاعات و نشریات نے آن لائن سے بات چیت کرتے ہوئے کہا کہ یہ حقیقت ہے کہ 54 کروڑ روپے کا اجراء کی سمری اعلی حکام کو بھجوائی گئی تھی تاہم یہ سمری قواعد و ضوابط کو مدنظر رکھتے ہوئے تیار کی گئی تھی میڈیا کو رقوم کی فراہمی کی ذمہ داری اے جی پی آر کے زریعے ہونا تھی اور اس بھاری رقم کے اجراء کے حوالے سے وزارت خزانہ کے علاوہ دیگر اعلی حکام کو بھی اعتماد میں لیا گیا تھا سمری کی تیاری تین رکنی کمیٹی نے کی تھی اعظم خان نے کہا کہ نیب نے تحقیقات شروع کی ہیں تو وہ نیب کے سامنے پیش ہو کر حقائق بتا دیں گے اس بھاری رقم کے اجراء اور تقسیم میں کوئی بے قاعدگی نہیں کی گئی انہوں نے کہا کہ وہ آج کل رجسٹرار اپیلٹ بنچ گلگت بلتستان کے طور پر سرانجام دے رہے ہیں۔


http://www.urdutimes.com/news/8996.html
کراچی پولیس کی کارروائیاں، 10 افراد گرفتار
کراچی: کراچی کے علاقوں کلفٹن اور سولجر بازار میں پولیس کارروائیوں کے دوران 10 افراد کو گرفتار کر کے اسلحہ برآمد کر لیا گیا۔ پولیس کے مطابق سولجر بازار کے علاقے میں کارروائی کے دوران اسٹریٹ کرائمز میں ملوث 3 ملزمان شیر خان، محمد دانش اور یونس کو گرفتار کر کے ان کے قبضے سے دو ٹی ٹی پسٹل اور دیگر اسلحہ برآمد کیا گیا جب کہ بوٹ بیسن میں دو مختلف شیشہ کیفے پر چھاپے مار کر 7 افراد کو گرفتار کر لیا گیا۔


http://www.urdutimes.com/news/8994.html
نیب کی ڈاکٹر عاصم حسین کے خلاف تفتیش مکمل
کراچی: نیب نے سابق مشیر پیٹرولیم ڈاکٹر عاصم حسین کے خلاف تفتیش مکمل کر لی، جب کہ تفتیشی آفسر نے ریفرنس تیار کر کے منظوری کیلئے چیئرمین نیب کو بھجوا دیا۔ سابق مشیر پیٹرولیم ڈاکٹر عاصم حسین کے خلاف نیب حکام نے تفتیش مکمل کر لی۔ جس کے بعد تفتیشی افسر نے ریفرنس تیار کر کے منظوری کیلئے چیئرمین نیب کو بھجوا دیا۔ ذرائع کے مطابق ریفرنس میں عاصم حیسن پر پانچ الزامات لگائے گئے ہیں۔ ریفرنس میں کہا گیا ہے کہ حکومتی پالیسی کے برعکس گیس کی لوڈ شیڈنگ کے نام پر کارخانوں کو گیس کی سپلائی میں کمی اور کھاد کی کم پیداوار کے باعث مزید کھاد درآمد کرنا پڑی تھی۔ جس پر حکومت کو 450 ارب روپے کی سبسڈی دینا پڑی۔ اس کے علاوہ کک بیکس لینا، منی لانڈرنگ، ڈاکٹر ضیائ الدین ٹرسٹ کا ناجائز استعمال اور سرکاری زمینوں پر قبضے کے الزمات عائد کئے گئے ہیں۔ ریفرنس چیئرمین نیب کی منظوری کے بعد نیب کورٹ میں فائل کر دیا جائے گا۔


http://www.urdutimes.com/news/8992.html
ٹریفک پولیس اہلکاروں کی ٹارگٹ کلنگ میں ملوث دو ملزمان گرفتار
کراچی: کراچی کے علاقے نیو کراچی میں حساس اداروں نے کارروائی کرتے ہوئے ٹریفک پولیس اہلکاروں کی ٹارگٹ کلنگ میں ملوث دو ملزمان کو گرفتار کر کے اسلحہ برآمد کر لیا۔ ذرائع کے مطابق خفیہ اطلاع پر حساس اداروں نے ڈسٹرکٹ سینٹرل کے علاقے نیو کراچی میں چھاپہ مار کارروائی کرتے ہوئے دو ملزمان کو گرفتار کیا ہے، جن کے قبضے سے اسلحہ بھی برآمد ہوا ہے۔ پولیس ذرائع کا کہنا ہے کہ گرفتار ملزمان کا تعلق کالعدم لشکر جھنگوی سے ہے، اور ملزمان شہر کے مختلف علاقوں میں ٹریفک پولیس اہلکاروں کی ٹارگٹ کلنگ میں ملوث بتائے جاتے ہیں۔ ملزمان کو مزید تفتیش کیلئے نامعلوم مقام پر منتقل کر دیا گیا ہے۔


http://www.urdutimes.com/news/8987.html
تاریخ پیشی پر عدالت جانیوالا تاجر دو ست سمیت قتل
فیصل آباد: دن دیہارے نامعلوم مسلح افراد نے فائرنگ کر کے تاریخ پیشی پر عدالت جانے والے تاجر کو دو ست سمیت راستے میں قتل کر دیا، مقتول عتیق کپڑے کا کارو بار کرتا اور وہ دو بہنوں کا اکلوتا بھائی تھا، پولیس دو گھنٹے تاخیر سے پہنچی، دشمنی یا ڈکیتی کی واردات، پولیس نے تحقیقات شروع کر دی آن لائن کے مطابق منیر آباد کا رہائشی 22 سالہ سومی اپنے دوست عتیق کے ہمراہ 302 قتل کیس کی تاریخ بھگتنے کے لئے موٹر سائیکل سوار ہو کر جا رہے تھے کہ تھانہ گلبرگ کے علاقے راجباہ روڈ گرونانک پورہ کے قریب موٹر سائیکل سوار ملزمان نے ان پر گولیاں بر سا دیں' عتیق موقع پر ہی دم توڑ گیا جب کہ سومی نے ہسپتال جا کر جان کی بازی ہار دی' پولیس دو گھنٹے تاخیر سے پہنچی' ملزمان فرار' معلوم ہوا ہے کہ مقتول عتیق کپڑے کا کارو بار کرتا اور وہ دو بہنوں کا اکلوتا بھائی تھا' دونوں مقتولین آپس میں منہ بولے بھائی بنے ہوئے تھے پولیس نے نعشیں قبضے میں لے کر پوسٹ مارٹم کے لئے ہسپتال پہنچا دی جب کہ پولیس نیدورے قتل کی واردات تحقیقات شروع کر دی ہے کہ یہ د شمنی یا ڈکیتی ہے۔


http://www.urdutimes.com/news/8986.html
حامد ناصر چھٹہ کا بیٹے کے ہمراہ پی ٹی آئی میں شامل ہونیکا فیصلہ
گوجرانوالہ: مسلم لیگ جونیجو گروپ کے سر براہ اور سابق اسپیکر قومی اسمبلی چودھیر حامد ناصر چٹھہ نے اپنے بیٹے کے ہمراہ پاکستان تحریک انصاف میں شمولیت کا فیصلہ کر لیا ہے۔ تفصیلات کے مطابق پی ٹی آئی چئیر مین عمران خان پارٹی رہنماؤں شاہ محمود قریشی، جہانگیر ترین اور چودھری سرور کے ہمراہ 11 فروری کو موضع احمد نگر چٹھہ جائیں گے جہاں حامد ناصر اور ان کے صاحبزادے چودھری محمد احمد چٹھہ پاکستان تحریک انصاف میں شمولیت کا اعلان کریں گے۔ ذرائع کے مطابق اس موقع پر چودھری محمد احمد چٹھہ کو این اے 101 سے پی ٹی آئی کا امیدوار نامزد کرنے کا بھی اعلان کیا جائے گا۔ واضح رہے چودھری محمد احمد چٹھہ اس سے قبل گوجرانوالہ کے ضلعی ناظم رہ چکے ہیں۔


http://www.urdutimes.com/news/8979.html
پی آئی اے کے ملازمین کی ایئر پورٹس میں داخلے پر پابندی
لاہور: قومی ایئر لائن پی آئی اے کے متعدد ملازمین کی ملک بھر کے تمام ایئر پورٹس میں داخلے پر پابندی عائد کر دی گئی ہے۔ بتایا گیا ہے کہ ایئر پورٹس میں داخلہ پر پابندی کے زمرے میں آنیوالے پی آئی اے وہ ملازمین ہیں جو پی آئی اے ملازمین کے احتجاج کے دوران لازمی سروس ایکٹ کی خلاف ورزی کے زمرے میں آتے ہیں۔ یہ بھی بتایا گیا ہے کہ سول ایوی ایشن حکام نے ایسے ملازمین کی فہرستوں کی تیاری کا کام شروع کر دیا ہے۔ فہرستیں مکمل کیے جانے کے بعد ان ملازمین کو ملازمتوں سے برطرف کیا جا سکتا ہے جب کہ دوسری طرف پی آئی اے کے احتجاجی ملازمین کی ایکشن کمیٹی نے خبردار کیا ہے کہ اگر پی آئی اے انتظامیہ یا حکومت نے ملازمین کے خلاف تادیبی کارروائی کی تو بھرپور احتجاج کیا جائے گا۔


http://www.urdutimes.com/news/8970.html
گورنر خیبر پختونخوا سردار مہتاب عباسی مستعفی
اسلام آباد: صوبہ خیبر پختونخوا کے گورنر سردار مہتاب احمد خان عباسی نے اپنے عہدے سے استعفیٰ دے دیا۔حکمراں جماعت پاکستان مسلم لیگ (ن) کے سینئر رہنما اور وزیر اعظم ہاؤس کے عہدیدار نے گورنر خیبر پختونخوا کے استعفے کی تصدیق کرتے ہوئے کہا کہ سردار مہتاب عباسی نے وزیر اعظم نواز شریف کو اپنا تحریری استعفیٰ پیش کیا، جسے انہوں نے منظور کرکے حتمی منظوری کے لیے صدر ممنون حسین کو بھجوا دیا۔


http://www.urdutimes.com/news/8936.html
ڈی جی خان میں افغان باشندوں کی غیر قانونی موجودگی کا انکشاف
اسلام آباد: سینکڑوں افغان باشندوں کی ڈیرہ غازی خان میں غیر قانونی موجودگی کا انکشاف ہوا ہے، حساس اداروں کی نشاندہی پر وزیر داخلہ نے غیر قانونی افغان باشندوں کی موجودگی کے بارے میں آئی جی پنجاب سے رپورٹ طلب کر لی ہے۔ آن لائن کو ذرائع سے حاصل معلومات کے مطابق ضلع ڈیرہ غازی خان کی تحصیل تونسہ شریف میں سینکڑوں افغان باشندوں کی موجود گی اور آبادکاری پر حساس اداروں نے دہشت گردی کے ممکنہ خطرہ کے پیش نظر وزارت داخلہ کو آگاہ کر دیا ہے جس کے مطابق پنجاب کے دیگر اضلاع کی طرح ڈیرہ غازی خان میں افغان باشندوں کی تیزی سے غیر قانونی آبادی کاری اور کاروبار میں شراکت داری پر گہری تشویش کا اظہار کیا ہے۔ وزارت داخلہ کو بتایا گیا ہے کہ شمالی وزیرستان سمیت دیگر قبائلی علاقوں سے افغان باشندے پنجاب سمیت ملک کے دوسرے علاقوں کا رخ کررہے ہیں جن میں سے متعدد بغیر شناختی کارڈز کے ہیں اور مقامی افراد سے مل کر بے فارم میں ان کے اندراج کا بھی انکشاف ہوا ہے جس کو روکنے کے لیے ہنگامی بنیادوں پر اقدامات کی ضرورت ہے۔ اسی حوالے سے جنوبی پنجاب کے قبائلی علاقوں میں دہشت گردوں کی موجودگی کا متعدد بار ذکر کیا گیا ہے اور دہشت گردوں کے خلاف پنجاب حکومت نے آپریشن کا عندیہ بھی دیا ہے۔ واضح رہے کہ تحصیل تونسہ شریف پنجاب کا آخری سرحدی علاقہ ہے جو کہ شمالی وزیرستان سے ملحقہ ہے اسی وجہ سے افغان باشندے بذریعہ تمن بزدار اور تمن قیصرانی سے آمد ورفت رکھے ہوئے ہیں اور تحصیل تونسہ شریف میں زمینوں کی خریداری کر کے آبادکاریاں کی جارہی ہیں۔ علاقہ مکینوں نے ضلعی انتظامیہ کو اس حوالے سے متعدد بار اطلاع بھی دی ہے تاہم کوئی خاطر خواہ کارروائی عمل میں نہیں لائی گئی ہے۔ اس معاملے پر حسا س اداروں نے وزارت داخلہ کو مراسلہ جاری کیا ہے جس پر وزیر داخلہ چوہدری نثارعلی خان نے غیر قانونی افغان باشندوں کی موجودگی کے بارے میں آئی جی پنجاب سے رپورٹ طلب کرلی ہے اور اس حوالے سے سیکیورٹی اقدامات موثر بنانے کی ہدایات بھی جاری کر دی ہیں۔


http://www.urdutimes.com/news/8912.html
پشاور میں فائرنگ سے زخمی سی ٹی ڈی اہلکار دم توڑ گیا
پشاور: پشاور پولیس کے مطابق سی ٹی ڈی اہلکار ناصر خان اسپتال میں دم توڑ گیا۔ ناصر خان کو جمعہ کی صبح ڈیوٹی پر جاتے ہوئے پھندو کے قریب نامعلوم شرپسندوں نے فائرنگ کا نشانہ بنایاتھا۔ ناصر خان جو شدید زخمی حالت میں اسپتال میں زیر علاج تھا، جہاں وہ چل بسا۔ ناصر خان پشاور کے علاقہ شاہین مسلم ٹاون کا رہائشی بتایا جاتا ہے۔


http://www.urdutimes.com/news/8907.html
ٹھٹھہ: بستی میں آگ لگنے سے 10 افراد جاں بحق، 4 زخمی
ٹھٹھہ: کیٹی بندر کے قریب جزیرے میں ماہی گیروں کی جھونپڑی میں آگ لگنے سے خواتین اور بچوں سے 10 افراد جاں بحق جب کہ 4 زخمی ہوگئے۔ تفصیلات کے مطابق ٹھٹھہ کے ساحلی علاقے کیٹی بندر میں ایک جزیرے پر رہائش پزیر ماہی گیر اپنی جھونپڑیوں میں سو رہے تھے کہ ایک جھونپڑی میں لالٹین گرنے سے آگ لگ گئی جس نے دیکھتے ہی دیکھتے پوری بستی کو اپنی لپیٹ میں لے لیا۔ آگ لگنے سے 4 افراد تو موقع پر ہی جاں بحق ہوگئے جب کہ 10 کو شدید زخمی حالت میں کشتی کے ذریعے کراچی منتقل کرنے کی کوشش کی گئی تاہم اسی دوران راستے میں ہی 6 افراد دم توڑ گئے جب کہ 4 کو تشویشناک حالت میں اسپتال منتقل کردیا گیا ہے۔


http://www.urdutimes.com/news/8902.html
ن لیگی ایم این اے و ایم پی اے کی بجلی عدم ادائیگی پر منقطع
لاہور: وفاقی وزیر پانی و بجلی خواجہ آصف کی ہدایت پر لیسکو نے مسلم لیگ ن کے این این اے و ایم پی اے افضل کھوکھر اور سیف الملکوک کھوکھر کے کھوکھر پیلس لاہور کی بجلی کاٹ دی۔ تفصیلات کے مطابق لیسکو حکام نے نادہندگی پر این اے 128 لاہور سے ن لیگ کے ایم این اے افضل کھوکھر اور ایم پی اے سیف الملوک کھوکھر کے گھر کی بجلی کاٹ دی ہے۔ لیسکو حکام کا کہنا ہے کہ لیگی اراکین اسمبلی کے گھر کی بجلی کاٹنے سے پہلے وفاقی وزیر پانی و بجلی خواجہ آصف کے علم میں سارا معاملہ لایا گیا تھا اور انہی کی ہدایت پر کھوکھر پیلس کی بجلی کاٹی گئی ہے۔ دونوں اراکین اسمبلی نے گزشتہ کئی ماہ سے بجلی کا بل ادا نہیں کیا اور لیسکو کے 40 لاکھ روپے کے نادہندہ ہیں۔


http://www.urdutimes.com/news/8898.html
پی آئی اے کا فضائی آپریشن جزوی بحال، دو پروازیں جدہ روانہ
کراچی: پی آئی اے کا فضائی آپریشن جزوی طور پر بحال ہوگیا۔ ایوی ایشن ذرائع کا کہنا ہے کہ پی آئی اے کے دو بوئنگ 777 طیارے اسلام آباد سے جدہ روانہ ہو گئے ہیں۔ ذرائع کے مطابق طیاروں کا تمام عملہ اور گراونڈ اسٹاف پی آئی اے کا ہی ہے، طیارے 800 عمرہ زائرین کو وطن واپس لائیں گے۔ حکومت نے بیرون ملک پھنسے پاکستانیوں کی واپسی کیلئے پی آئی کے عملے کی لگن کی تعریف کی ہے اور پی آئی آئی اے کی بہتری کیلئے عملے کے عزم کو ناقابل فراموش قرار دیا ہے۔


http://www.urdutimes.com/news/8896.html
کوئٹہ میں خودکش حملہ، ہلاکتوں کی تعداد دس ہوگئی
کوئٹہ: آئی جی ایف سی شیر افگن کا کہنا ہے کہ کوئٹہ میں جناح روڈ پرسیکورٹی فورسز کی گاڑی کے قریب حملہ خود کش تھا، اس سے ایف سی کا مورال ڈاون نہیں بلکہ بلند ہوا ہے۔ واقعے میں ایف سی اہلکار سمیت دس افراد جاں بحق اور 12 اہلکاروں سمیت 40 افراد زخمی ہوئے ہیں۔ اسپتالوں میں ایمرجنسی نافذ کردی گئی ہے۔ کوئٹہ شہر آج ایک مرتبہ پھر دہشتگردوں کا نشانہ بنا، دھماکا ضلع کچہری اور لیاقت پارک کے قریب کوئٹہ پریس کلب سے تھوڑے فاصلے پر ہوا جس کی شدت اتنی زیادہ تھی کہ قریبی عمارتوں کے شیشے ٹوٹ گئے اور آواز دور دور تک سنی گئی۔ دھماکے کے باعث اس مقام پر کھڑی گاڑیوں کو بھی شدید نقصان پہنچا، جن میں ایف سی کا ایک ٹرک بھی شامل ہے۔ واقعے کے بعد سیکیورٹی فورسز نے علاقے کو گھیرے میں لے لیا۔ امدادی ٹیموں نے زخمیوں کو سول اسپتال کوئٹہ پہنچایا۔ زخمیوں میں ایک بچی بھی شامل ہے جبکہ بعض کی حالت تشویشناک بتائی جا رہی ہے۔ اسپتال ذرائع کے مطابق دھماکے زخمیوں میں سے 5 کی حالت نازک ہے، زخمیوں میں 11 ایف سی اہلکار اور ایک پولیس اہلکار شامل ہے۔


http://www.urdutimes.com/news/8886.html
اسلام آباد: دو شیزہ اغواء کیس میں ملزم کو بری کر دیا
اسلام آباد: اسلام آباد کی ضلعی عدالت نے دو شیزہ اغواء کیس میں ملزم کو مقدمے سے بری کر دیا، ہفتے کے روز سول جج جواد حسین عادل نے دوشیزہ اغواء کیس کے ملزم عمیر صدیقی کے مقدمے کی سماعت کی سماعت کے دوران تفتیشی افسر نے عدالت کو بتایا کہ ملزم عمیر صدیقی کو تین فروری تھانہ کراچی کمپنی پولیس نے گرفتار کیا تھا ملزم کیخلاف عارف بٹ نے ایف آئی آر درج کرائی تھی کہ ملزم نے اس کی جواں سالہ بیٹی کو اغواء کر لیا ہے ملزم کا چار فروری کو تین روزہ جسمانی ریمانڈ لیا گیا تھا اس دوران مدعی مقدمہ اپنی مغویہ بیٹی کے ہمراہ تھانہ آئے جہاں لڑکی نے اپنے بیان میں کہا کہ اس کو کسی نے اغواء نہیں کیا ملزم بے قصور ہے اس کا پانی بہن سے جھگڑا ہوا تھا جس کی وجہ سے وہ گھر سے چلی گئی تھی لحاظہ عدالت لڑکی کے بیان کی روشنی میں ملزم کو اس مقدمے سے بری کرے عدالت نے لڑکی کے بیان کی روشنی میں ملزم کو بے قصور قرار دیتے ہوئے مقدمے سے بری کرنے کا حکم دے دیا۔


http://www.urdutimes.com/news/8867.html
کوئٹہ میں دھماکہ، کم ازکم نو افراد جاں بحق، 40 زخمی
کوئٹہ: بلوچستان کے دارالحکومت کوئٹہ میں واقع ضلع کچہری کے قریب بم دھماکے کے نتیجے میں کم ازکم نو افراد جاں بحق اور چالیس کے قریب افراد زخمی ہو گئے ہیں۔ اطلاعات کے مطابق لیاقت پارک کے قریب ریموٹ کنٹرول دھماکہ ہوا ہے جس کے نتیجے میں پولیس،ایف سی اہلکاروں سمیت نو افراد جاں بحق جبکہ 40 افراد زخمی ہوگئے ہیں۔ تفصیلات کے مطابق دھماکہ عدالت روڈ کے قریبی علاقے میں ہوا ہے، دھماکہ اتنا شدید تھا کہ اس کی گونج پورے شہر میں سنی گئی۔ جس علاقے میں دھماکہ ہوا ہے وہ کوئٹہ کا کمرشل علاقہ ہے جس پر گاڑیوں کے شوروم ، سرکاری دفاتر اور کئی دیگر دکانیں ہیں۔ دھماکے کی وجہ سے کئی گاڑیوں کو نقصان پہنچا جبکہ اردگرد کی عمارتوں کے شیشے بھی ٹوٹ گئے۔ دھماکے کے نتیجے میں ایک خاتون، ایک پولیس اہلکار ، 3 ایف سی اہلکاروں سمیت نو افراد جاں بحق جبکہ 40 افراد زخمی ہوئے ہیں۔ زخمیوں میں 12 ایف سی اہلکاروں سمیت عورتیں اور بچے بھی شامل ہیں۔ دھماکے کے بعد سیکیورٹی فورسز نے دھماکے کی جگہ کو گھیرے میں لے لیا ہے اور امدادی کام شرو ع کر دیا ہے جبکہ عام لوگوں کا داخلہ بھی بند کر دیا ہے۔ سیکیورٹی فورسز نے زخمیوں کو طبی امداد کیلئے سول ہسپتال منتقل کر دیا ہے جہاں اکثر کی حالت تشویشناک ہے۔ ترجمان بلوچستان حکومت کا کہنا ہے کہ جس وقت دھماکہ ہوا اس وقت وہاں سے ایف سی کی گاڑی گزر رہی تھی۔ دھماکہ خیز مواد کسی چیز میں نصب کیا گیا تھا جس کو ریموٹ کنٹرول سے اڑایا گیا ہے۔


http://www.urdutimes.com/news/8866.html
پی آئی اے کی نجکاری کا معاملہ پارلیمنٹ میں لانیکا مطالبہ
اسلام آباد: تحریک انصاف کے چیئرمین عمران خان نے حکومت سے مطالبہ کیا ہے کہ پی آئی کی نجکاری کا معاملہ پارلیمنٹ میں لایا جائے، ہفتہ کے روز بنی گالہ سے کراچی روانگی سے قبل میڈیا سے گفتگو کرتے ہوئے عمران خان نے کہا کہ حکومت کی معاشی پالیسیاں انتہائی خطرناک ہیں، دنیا بھر کی فلاحی حکومتیں امیروں سے ٹیکس لے کرعوام پرخرچ کرتی ہے لیکن پاکستان میں غریبوں پر ٹیکس کا بوجھ ڈالا جا رہا ہے اور امیروں کو چھوٹ دی جا رہی ہے۔ ڈیزل پر 98 فیصد ٹیکس لیا جا رہا ہے۔ 200 ارب روپے کے قرضے سے اورنج لائن بنائی جا رہی ہے، عمران خان کا کہنا تھا کہ نجکاری ہر مسئلے کا حل نہیں، اس سے صرف انتظامیہ بدلے گی، کسی بھی ادارے کی نجکاری سے پہلے عوامی فورم پر اس سلسلے میں مشاورت ہونی چاہیے، اپوزیشن کا کام ہے کہ حکومت سے سوال کرے، پی آئی اے کی نجکاری کا معاملہ پارلیمنٹ میں زیر بحث ہی نہیں لایا گیا۔ آخر پی آئی اے کی نجکاری کی ضرورت کیوں پیش آ رہی ہے، پی آئی اے کے ملازمین پر گولیاں چلائی گئیں جس پر افسوس ہوا ہے، پاک چین اقتصادی راہداری کے بارے میں عمران خان نے کہا کہ حکومت نے اس اہم منصوبے پر چھوٹے صوبوں کو اعتماد میں نہ لے کر متنازع کر دیا ہے۔ اس سلسلے میں وہ کل پارٹی رہنمائوں سے مشاورت کے بعد لائحہ عمل کا اعلان کریں گے۔


http://www.urdutimes.com/news/8861.html
دہشتگردی کی خصوصی عدالت سے قاری اشرف شاکر باعزت بری
لاہور: انسداد دہشت گردی کی خصوصی عدالت نمبر 3 کے جج ہارون لطیف نے مرکز اہلسنت چوک بیگم کوٹ کے سربراہ قاری اشرف شاکر کو دہشت گردی کے خود ساختہ الزامات کو مسترد کرتے ہوئے باعزت بری کر دیا ہے۔ قاری اشرف شاکر پر ایس ایچ او تھانہ شاہدرہ راشد انیس بٹ نے ذاتی انا کے باعث دہشت گردی کا جھوٹا مقدمہ درج کر رکھا تھا بتا گیا ہے کہ شاہدرہ کی معزز شخصیت قاری اشرف شاکر نے نومبر 2013 میں مرکز اہلسنت میں شہدا کربلا کانفرنس کا انعقاد کر رکھا تھا کہ دوران کانفرنس ایس ایچ او تھانہ شاہدرہ راشد انیس بٹ نے بغیر یونیفارم سرکاری اسلحہ سے مسلح ہو کر مرکز اہلسنت میں داخل ہونے کی کوشش کی تو گیٹ پر معمور کارکنوں میں داخل ہونے سے روک دیا جس پر ایس ایچ او راشد انیس بٹ نے پولیس گردی کا مظاہرہ کرتے ہوئے قاری اشرف شاکر کے خلاف 25 نومبر 2013 کودہشت گردی کی مختلف دفعات کے تحت مقدمہ درج کر کے ایف آئی آر دبائے رکھی تقریبا دو سال بعد 2015 میں راشد انیس بٹ نے کارروائی ڈالنے کیلئے مقدمہ اوپن کر دیا جس کے نتیجہ میں قاری اشرف شاکر کو ضمانت کرانی پڑی اور مقدمہ کی سماعت انسداد دہشت گردی کی عدالت نمبر 3 میں جاری رہی۔ گذشتہ روز عدالت نے قاری اشرف شاکر پر لگائے گئے الزامات کو بے بنیاد قرار دیتے ہوئے باعزت بری کر دیا، اپنی بریت پر قاری اشرف شاکر نے اللہ تعالی کا شکر ادا کرتے ہوئے انہوں نے کہا کہ انہوں نے اپنے ساتھ ہونے والی زیادتی کا معاملہ اللہ پر چھوڑ دیا ہے اور اب حکمرانوں کا فرض ہے کہ وہ سرکاری پولیس افسر کے خلاف نوٹس لیں مجھے جو انصاف ملنا تھا مل گیا اسے کیا سزا ملتی ہے اس کے بارے میں وزیراعلیٰ پنجاب ہی بتا سکتے ہیں۔


http://www.urdutimes.com/news/8855.html
پی آئی اے ملازمین ہڑتال: پائلٹس کا الگ ہونیکا اعلان
کراچی: پاکستان انٹرنیشنل ائیر لائنز (پی آئی اے) کے ملازمین کی ہڑتال کے پانچویں روز پائلٹس نے احتجاج سے الگ ہونے کا اعلان کر دیا۔ پی آئی اے پائلٹس ایسوسی ایشن کے صدر عامر ہاشمی کا میڈیا سے گفتگو میں کہنا تھا کہ پائلٹس اپنا کام کرنے کے لیے تیار ہیں لیکن ہوا بازوں کو سکیورٹی فراہم کی جائے۔ ان کا کہنا تھا کہ یہ تاثر غلط ہے کہ پائلٹس کسی فیصلے میں تقسیم ہیں۔ عامر ہاشمی نے بتایا کہ 430 پائلٹس میں 410 پائلٹ جہاز اڑانے کے لیے تیار ہیں، پالپا کا کسی سیاسی جماعت کے ساتھ نہیں یہ خالصتاََ پروفیشنل باڈی ہے۔ انہوں نے دعویٰ کیا کہ پالپا کے ارکان سے مشاورت کے بعد ہڑتال ختم کرنے کا فیصلہ کیا گیا، آپریشن معطل ہونے سے مسافروں کو مشکلات ہیں، ڈائریکٹر فلائٹس آپریشن کو خط ارسال کر دیا ہے، سکیورٹی کی فراہمی پر پائلٹس اپنی خدمات انجام دینے کے لیے تیار ہیں۔ پالپا کے صدر نے الزام عائد کیا کہ ہڑتال ختم کرنے پر احتجاج کرنے والے افراد کی جانب سے قتل سمیت دیگر دھمکیاں موصول ہو رہی ہیں، جس کے ویڈیو ثبوت موجود ہیں۔ پائلٹس ایسوسی ایشن کے صدر نے نجکاری کی بھی شدید مخالفت کی اور حکومت پر انتظامیہ میں پروفیشنل افراد کی تعیناتی پر زور دیا۔


http://www.urdutimes.com/news/8848.html
فاٹا کے باڑہ بازار میں 7 سال بعد تجارتی سرگرمیاں بحال
لنڈی کوتل: قبائلی علاقے فاٹا کے باڑہ بازار میں 7 سال بعد تجارتی سرگرمیاں بحال ہو گئیں۔ باڑہ بازار میں تجارتی سرگرمیوں کے دوبارہ آغاز کے حوالے سے منعقدہ ایک تقریب میں ہزاروں تاجروں، قبائلی سرداروں اور قبائلیوں نے شرکت کی۔ اس موقع پر سکیورٹی فورسز اور پولیٹیکل انتظامیہ کی جانب سے باڑہ بازار کے داخلی اور خارجی راستوں پر سکیورٹی کے سخت انتظامات کیے گئے تھے۔ پولیٹیکل ایجنٹ شہاب علی شاہ، رکن قومی اسمبلی ناصر خان اور متعدد سکیورٹی حکام نے کچھ بند دکانوں کے تالے کھول کر بازار میں تجارتی سرگرمیوں کے دوبارہ آغاز کا اعلان کیا۔اس موقع پر شہاب علی شاہ کا کہنا تھا کہ بازار صبح 8 بجے سے شام 6 بجے تک کھلے گا۔ انھوں نے کہا کہ باڑہ بازار کے پانچوں داخلی راستوں پر کلوز سرکٹ ٹیلی ویڑن کیمرے نصب کیے گئے ہیں جس کا مقصد مقامی تاجروں کی سرگرمیوں، ان کی اور یہاں آنے والے خریداروں کی سکیورٹی کو یقینی بنانا ہے۔ پولیٹیکل ایجنٹ کا کہنا تھا کہ ایک کنٹرول روم باڑہ بازار میں بھی قائم کیا گیا ہے جو تاجروں کو کسی بھی ایمرجنسی کی صورت میں فائر بریگیڈ اور ایمبولینس کی سروسز فراہم کرنے میں مدد کرے گا۔ رکن قومی اسمبلی نثار خان نے باڑہ بازار میں تجارتی سرگرمیوں کے دوبارہ آغاز کو خوش آئند قرار دیتے ہوئے کہا کہ وہ پراْمید ہیں کہ یہاں ہونے والے ترقیاتی کاموں کی وجہ سے دہشت گردی سے متاثرہ علاقے میں معاشی سرگرمیوں کا آغاز ہوگا اور نوجوانوں کے لیے روزگار کے مواقع پیدا ہوں گے۔ بعد ازاں پولیٹیکل انتظامیہ نے باڑہ کے تاجروں کو کسی بھی قسم کے ہتھیار، گولہ بارود اور منشیات کی تجارت سے خبردار کیا۔ اس کے علاوہ تمام تاجروں کو یہ بھی کہا گیا کہ وہ ایک حلف نامہ جمع کروائیں گے کہ وہ کسی بھی دہشت گرد گروپ کے لیے رقم جمع نہیں کریں گے۔ باڑہ تاجر اتحاد کے ترجمان مقابلی خان کا کہنا تھا کہ اس وقت باڑہ بازار کے صرف 30 فیصد تاجر ہی اس قابل ہیں کہ وہ اپنے کاروبار کا دوبارہ آغاز کرسکیں۔ انھوں نے بتایا کہ 'سات سال مسلسل تجارتی سرگرمیاں بند رہنے کی وجہ سے لاکھوں روپے کے نقصان کے باعث بیشتر تاجر دوبارہ تجارت کا آغاز نہیں کرسکتے۔ تاجر رہنما نے مطالبہ کیا کہ حکومت تاجروں کے لیے آسان شرائط پر بینک قرضوں کی فراہمی کا اعلان کرے اور بازار کے متاثرہ حصے کی تعمیر کے لیے مالیاتی پیکج کا اعلان بھی کیا جائے۔ خیال رہے کہ باڑہ بازار کو ستمبر 2009 میں سکیورٹی فورسز کی جانب سے کالعدم تنظیموں اور جرائم پیشہ افراد کے خلاف شروع کیے جانے والے آپریشن کے باعث بند کردیا گیا تھا۔


http://www.urdutimes.com/news/8846.html
اسلام میں تشدد حرام ہے اور جہاد تشدد نہیں ہے، حافظ سعید
اسلام آباد: جماعت الدعوةکے سربراہ حافظ محمد سعید نے کہا ہے کہ بھارت تاک میں رہتا ہے کہ کوئی بھی واقعہ ہو تو اس کا الزام پاکستان پر لگایا جائے، پٹھان کوٹ حملے کا الزام بھارت نے بغیر تحقیق کے پاکستان پر عائد کیا، کشمیر کی ساری جنگ کشمیری خود ہی لڑ رہے ہیں، افغانستان میں بھارت کے سارے قونصل خانے دہشت گردی کے اڈے ہیں جہاں سے دہشت گردوں کو پناہ، ہتھیار اور پیسہ ملتا ہے اور زخمی دہشت گردوں کا بھارت میں علاج کروایا جاتا ہے۔ اس وقت کشمیر ی قیادت پاکستان کے کردار سے نالاں ہے، کشمیر ی جہادی تنظیموں نے پٹھانکوٹ حملے کی ذمہ داری قبول کی، پاکستان کو ایسی غلطیوں کی ذمہ داری نہیں لینی چاہیے جو پاکستان نے کی ہی نہیں۔ پاکستان نے مسئلہ کشمیر کو عالمی مسئلہ بنانے میں کوتاہی کی، اس معاملے پر ہمیشہ عالمی قوتیں پاکستان کو دباتی رہی ہیں۔ داعش امریکہ کی پیداوار ہے ،جب امریکہ عراق میں ناکام ہو گیا تو اس نے اپنے نا مکمل ایجنڈے کو پورا کرنے کے لیے داعش کھڑی کر دی۔ نجی ٹی وی کو دیئے گئے انٹرویو میں حافظ سعید کا کہنا تھا کہ کشمیر کی آزادی کی جدو جہد 1947سے جاری ہے اور کشمیریوں نے پاکستان کو اپنا وکیل بنایا، افسوسناک امر یہ ہے کہ پاکستان کشمیر کا کیس درست طریقے سے نہیں لڑ سکا۔ انہوں نے کہا کہ بھارتی فوج نے جموں ریجن میں کشمیریوں سے زمینیں چھننا شروع کر دی ہیں جس کے نتیجے میں نقل مکانی کا نیا سلسلہ شروع ہو گیا اور کشمیری وہاں سے بھاگ رہے ہیں۔ جب سے نریندر مودی وزیر اعظم بنا ہے تب سے بھارتی انتہاء پسند تنظیم آر ایس ایس کشمیریوں کو قتل کر رہی ہے اور ان کی زمینیں چھین رہے ہیں۔ اب کشمیر میں فوجی کالونیاں بنائی جا رہی ہیں اور کشمیر میں تعینات بھارتی فوجیوں کو مفت مکانات بنا کر ان کو رہائش دی جا رہی ہیں، درحقیقت یہ فوجی کالونیاں نہیں بلکہ فوجی چھاونیاں ہیں جو بھارتی فوج کے قبضے کو مزید مستحکم کرنے کے لیے بنائی جا رہی ہیں۔ ایک سوال پر انہوں نے کہا کہ مسئلہ کشمیر پر مذاکرات ہونے چاہئیں لیکن سوال یہ ہے کہ مذاکرات کر کس کے ساتھ رہے ہیں آپ ؟ بھارت کے ساتھ مذاکرات کیسے کیے جائیں جس نے اقوام متحدہ کی قرار دادوں کو مسترد کر دیا لیکن پاکستان جھکنے والی پالیسیاں بنا کر بیٹھا ہوا ہے، مسئلہ کشمیر پر مذاکرات کا درست طریقہ یہ ہے کہ پاکستان کشمیری حریت رہنمائوں کے ساتھ کھڑا ہو۔ انہوں نے کہا کہ کشمیری تنظیموں کی جانب سے پٹھانکوٹ واقعہ کی ذمہ داری قبول کرنے کے باوجود پاکستانی حکومت نے بھارت کو تحقیقات کی یقین دہانی کرائی اور پاکستان میں گرفتاریاں کیں، پاکستان اس کی ذمہ داری کیوں لے رہا ہے؟۔ ممبئی حملوں پر پاکستانی عدالتوں نے فیصلہ دیا کہ جماعت الدعواة کا کوئی ہاتھ نہیں ہے لیکن ابھی تک بھارت ہم پر الزام لگا رہا ہے، پاکستان اپنی عدالتوں کے فیصلے پیش کر کے صفائی کیوں نہیں دے رہے ؟ پاکستان کو ایسی غلطیوں کی ذمہ داری نہیں لینی چاہیے جو پاکستان نے کی ہی نہیں۔حافظ سعید نے کہا کہ ہم کشمیر جا کر جہاد کرنے کا اعلان نہیں کرتے ا ور نہ ہی حقیقت میں ایسا ہو رہا ہے، یہ باتیں صرف بھارت کے پروپیگنڈے سے پھیلائی جا رہی ہیں۔ اس وقت کشمیر کی ساری جنگ کشمیری بہت خود ہی لڑ رہے ہیں۔ انہوں نے کہا کہ کشمیر کے دو بڑے ریجن ہیں جن میں سے ایک وادی کا اور دوسرا جموں کا حصہ ہے، ان دونوں حصوں میں مسلمان اکثریت میں تھے ،اس اعتبار سے کشمیر کو پاکستان کا حصہ بننا چاہیے تھا لیکن ہندو رہنمائوں نے انگریزوں سے ساز باز کر کے پاکستان کے لیے مسلسل مسئلہ کھڑا کرنے اور پاکستان کے پانیوں کو اپنے کنٹرول میں رکھنے کے لیے کشمیر پر فوجی قبضہ کیا، حالانکہ کشمیریوں نے پاکستان کے ساتھ الحاق کی قرار داد منظور کی تھی۔ حافظ سعید کا کہنا تھا کہ لاہور آنے سے قبل نریندر مودی نے افغانستان میں بیٹھ کر جو باتیں کیں وہ ریکارڈ کے اوپر ہیں۔ نریندر مودی نے تمام دہشت گردی کا الزام پاکستان پر لگایا اور پھر لاہور آکر کیک کاٹا۔ ایک سوال انہوں نے کہا کہ اسلام میں تشدد حرام ہے اور جہاد تشدد نہیں ہے، دین اسلام کافر کو زندہ رہنے کا حق دیتا ہے، غلط لوگوں نے دنیا میں جہاد کا ایسا تصور پھیلایا ہے جو مسلمانوں کے ساتھ زیادتی ہے۔ اسلام کہتا ہے کہ جو جنگ نہیں کرتا اس کے ساتھ جنگ نہیں کی جا سکتی، ہاں اگر کوئی آپ کو مارے تو اپنے بچاو کے لیے اس کو مار سکتے ہیں۔ طالبان اور داعش کی کارروائیوں سے متعلق سوال پر انہوں نے کہا کہ جو معصوم زندگیوں کا خاتمہ کر رہے ہیں ہم انہیں تشدد پسند کہتے ہیں، جماعت الدعواہ نے لوگوں کو اس مسئلے پر قائل کرنے کی کوشش کی ہے کہ اسلام میں تشدد نہیں ہے۔ انہوں نے کہا کہ داعش کافروں کے ایجنڈے پر ہے ،داعش امریکہ کی پیداوار ہے، جب امریکہ عراق میں ناکام ہو گیا تو اس نے اپنے نا مکمل ایجنڈے کو پورا کرنے کے لیے داعش کھڑی کر دی، یہ تو اب حقیقت واضح ہو گئی ہے کہ داعش ہیلری کلنٹن نے بنائی تھی اور ٹونی بلیئر نے اس پر معافی بھی مانگی تھی، اسلام اور جہاد کی بدنامی میں اس وقت داعش پہلے نمبر پر ہے۔ انہوں نے کہا کہ موجودہ مولانا فضل الرحمان کی سربراہی میں کام کرنے والی موجودہ کشمیر کمیٹی سے کئی زیادہ بہتر کام ماضی میں بزرگ سیاستدان نوابزادہ نصر اللہ کی سربراہی میں کشمیر کمیٹی نے کام کیا تھا۔


http://www.urdutimes.com/news/8845.html
کرک میں آپریشن، خاتون سمیت 9 افراد گرفتار
کرک: کرک میں پولیس نے جرائم پیشہ افراد کے خلاف کارروائی کرتے ہوئے ڈکیتی کی وارداتوں میں ملوث خاتون سمیت 9 افراد کو گرفتار کر کے ان کے قبضے سے اسلحہ بھی برآمد کر لیا ہے۔ کرک پولیس نے ایک گھنٹے کے اندر تین ڈکیتی کرنے والے گینگ کو خاتون سمیت 9 افراد کو گرفتار کیا۔ کرک پولیس نے ڈی پی او کرک میاں نصیب الرحمن کی سربراہی میں نیازی بس اسٹاپ کے قریب واقع کواٹروں پر چھاپہ مارکر 9 افراد کو گرفتار کر لیا۔ جو ڈکیتی کی کئی وارداتوں میں ملوث تھا۔ گرفتار افرادمیں سے 4 افراد مقامی، 2 افراد کا تعلق پنجاب جبکہ خاتون سمیت 3 افراد کا تعلق شمالی وزیرستان سے ہے۔ تمام گرفتار افراد سے مزید تحقیقات جاری ہیں ۔


http://www.urdutimes.com/news/8836.html
ایبٹ آباد: گیسٹ ہاوس میں دھماکا، خاتون جاں بحق
ایبٹ آباد: ایبٹ آباد میںمنڈیاں کے علاقے کے ایک گیسٹ ہائوس میں دھماکے کے نتیجے میں ایک خاتون جاں بحق ہوگئی، جبکہ 24 افراد زخمی بھی ہوئے ہیں۔ ذرائع کے مطابق دھماکا گیسٹ ہائوس کے ایک کمرے میں گیس بھر جانے کے باعث ہوا۔ ادھرریسکیو ٹیموں نے فوری طور پر جائے وقوعہ پر پہنچ کرامدادی کام کا بر وقت آغاز کر دیا ہے اور زخمیوں کو فوری طبی امداد کی فراہمی کیلئے اسپتال پہنچانا شروع کر دیا ہے۔ دھماکے سے جاں بحق ہونے والی خاتون کی لاش کو پوسٹ مارٹم کے لئے اسپتال منتقل کردیا گیا ہے۔


http://www.urdutimes.com/news/8835.html
ملتان میں دھڑ جڑی بچیوں کا چلڈرن ہسپتال میں انتقال
ملتان: ملتان میں دھڑ جڑی بچیاں چلڈرن ہسپتال میں انتقال کر گئیں۔ تفصیلات کے مطابق ملتان میں 13 جنوری کو دھڑ جڑی بچیوں علیزہ اور فاطمہ کی پیدائش ہوئی تھی جن کو ملتان کے چلڈرن ہسپتال میں لایا گیا تھا، بچیوں کے دھڑ پیدائشی طور پر جڑے ہوئے تھے۔ ایم ایس چلڈرن ہسپتال ڈاکٹر شائد بخاری کے مطابق دھڑ جڑی بچوں کو چاردن قبل دوبارہ ہسپتال لایا گیا تھا جن کا سینے میں انفیکشن کے باعث انتقال ہوگیا۔


http://www.urdutimes.com/news/8823.html
مسئلہ کشمیر تقسیم ہند کا نامکمل ایجنڈا ہے، راجہ ظفرالحق
بھاولپور: مرکزی چیئرمین پاکستان مسلم لیگ ن سینیٹر راجہ ظفرالحق نے کہاہے کہ مسئلہ کشمیر تقسیم ہند کا نامکمل ایجنڈا ہے، بابائے قوم قائداعظم محمد علی جناح نے کشمیر کو پاکستان کی شہ رگ قرار دیا اور کوئی بھی اپنی شہ رگ دشمن کے ہاتھوں میں نہیں دے سکتا۔ وہ یوم یکجہتی کشمیر کے حوالے سے پاکستان مسلم لیگ ن کے کارکنوں کے ایک اجتماع سے بذریعہ ٹیلی فون خطاب کر رہے تھے، جونائب صدر یوتھ ونگ پنجاب عمران غوری کی رہائش گاہ پر منعقد ہوا، سینیٹر راجہ ظفرالحق نے کہا کہ مقبوضہ کشمیر کی آزادی ہر محب وطن پاکستان کے دل کی آواز ہے اس مسئلہ کے باعث خطہ ایٹمی جنگ کے دہانے پر ہے اور برصغیر کا امن اس مسئلہ کے حل سے وابستہ ہے۔ انہوں نے کہا کہ کوئی بھی پاکستان اس مسئلہ سے صرف نظر نہیں کرسکتا، انہوں نے کہا کہ حکومتی سطح پرمسئلہ کشمیر کو اجاگر کرنے کی بھرپور کوشش جاری ہیں اور حکومت عالمی سطح پراس مسئلہ کو اجاگر کرنے میں کامیاب ہوئی ہے۔ اگر اس مسئلہ کے حل میں تاخیر کی گئی تو یہ عالمی امن کیلئے خطرناک ہوگا۔ اس موقع پر راجہ ظفرالحق نے مسلم لیگ ن میں شمولیت اختیار کرنیوالے کونسلر یو سی 15 ملک عقیل، محمد ریاض، خرم شہزاد کو خوش آمدید کہا اور انہیں مبارکباد دی۔ انہوں نے بتایا کہ عوام کی خدمت مسلم لیگ ن کا منشور ہے اور کرپشن سے پاک معاشرہ کا قیام ہمارا مطمع نظر ہے، انہوں نے کہا کہ آپ لوگ بھی عوام کی خدمت کو شعار بنائیں اور مسلم لیگ ن کے پلیٹ فارم سے فلاحی معاشرے کے قیام کیلئے اپنا کردار ادا کریں تقریب میں حاجی بلیغ الرحمن، چاچا غلام رسول، مبین قریشی، محمد یونس، حافظ شفیق، کاشف رضا اور دیگر نے بھی خطاب کیا۔


http://www.urdutimes.com/news/8818.html
ملک میں چھٹی مردم شماری ملتوی ہونے کا خدشہ
اسلام آباد: ملک میں چھٹی مردم شماری کے ملتوی ہونے کا خدشہ پیدا ہو گیا چیف شماریات آصف باجوہ نے مارچ کے آخری ہفتہ میں مردم شماری کروانے کا اعلان کیا تھا۔ ذرائع کے مطابق ملک میں چھٹی مردم شماری کے ملتوی ہونے کے امکانات بڑھ گئے ہیں کیونکہ مردم شماری کے لیے فوج کی تعیناتی کے حوالے سے معاملات فائنل نہیں ہو سکے ہیں۔ چیف شماریات آصف باجوہ نے مارچ کے آخری ہفتہ میں مردم شماری کروانے کا اعلان کیا تھا کہ مردم شماری کے لیے 2 لاکھ سے زائد فوجیوں کی تعیناتی عمل میں لائی جانا تھی ہر مردم شماری ٹیم کے ساتھ ایک فوجی کا ہونا لازمی ہے۔ ذرائع نے مزید بتایا کہ وفاقی حکومت نے مردم شماری کے لیے ابھی تک 14ارب سے زائدرقم جاری کر چکا ہے اور حکومت نے کمشنر زشماریات کا تعین بھی کر دیا ہے۔ ملک میں آخری مردم شماری 1998میں ہوئی تھی جبکہ آئین کے مطابق ہر دس سال بعد مردم شماری کا کروانا لازمی ہے۔


http://www.urdutimes.com/news/8815.html
وزیراعظم کا پی آئی اے ملازمین کی ہڑتال کے سامنے سر نہ جھکانے کا اعلان
مظفر آباد، اسلام آباد: وزیراعظم نوازشریف کا کہنا ہے کہ حکومت قومی ایئرلائن کی ترقی چاہتی ہے ہم پی آئی اے ملازمین کی غیر قانونی ہڑتال کے سامنے سر نہیں جھکائیں گے۔ مظفر آباد میں آزاد کشمیر کی قانون ساز اسمبلی سے خطاب میں پی آئی اے بحران کا ذکر کرتے ہوئے وزیراعظم نوازشریف کا کہنا تھا کہ عوام نے ہمیں اداروں کو بہتر بنانے کا مینڈیٹ دیا ہے ہم پی آئی اے ملازمین کی غیر قانونی اور بلا جواز ہڑتال کے آگے سر نہیں جھکائیں گے، ہم قومی ایئرلائن کو ٹھیک کریں گے کیونکہ ہم اپنے ملک کا خیال نہیں کریں گے تو کون کرے گا۔ انہوں کہا کہ اصول اور قومی مفاد کے خلاف کوئی سودے بازی نہیں کی جائے گی۔ وزیراعظم نے کہا کہ بعض لوگ مفاد پرستی کی سیاست کررہے ہیں، سیاست کرنے والے عناصر نہیں چاہتے کہ پی آئی اے ترقی کرے، ملک صرف سیاست برائے سیاست نہیں ہونی چاہیے، مسائل کا حل بھی ہونا چاہیے۔ انہوں نے کہا ہم نے فیصلہ کیا ہے کہ ہم اداروں کو ٹھیک کریں گے، ہم اپنے مسافروں کو سہولت فراہم کرنا چاہتے ہیں، حکومت قومی ایئرلائن کی بہتری چاہتی ہے۔ کراچی کا ذکر کرتے ہوئے وزیراعظم نے کہا کہ کراچی میں افراتفری تھی لیکن حکومتی اقدامات سے آج وہاں کی رونقتیں بھی لوٹ رہے ہیں۔دوسری جانب پی آئی اے کی جوائنٹ ایکشن کمیٹی کی جانب سے ہڑتال کے باعث چو تھے روز بھی درجنوں پروازین منسوخ کر دی گئی ہیں جن میں کراچی سے 50، راولپنڈی سے 45، لاہور سے 35 اور پشاور سے 6 پروازیں شامل ہیں۔ پاکستان کے سب سے بڑے شہر کراچی کے جناح انٹرنیشنل ایئرپورٹ پر پی آئی اے کا فلائٹ آپریشن بھی مکمل طور پر بند جب کہ دفاتر میں سناٹا رہا۔ جناح ٹرمینل سے اندرون و بیرون ملک جانے والی تمام پروازیں منسوخ ہیں۔ دوسری جانب کراچی میں پی آئی اے کے مرکزی دفتر کے سامنے جوائنٹ ایکشن کمیٹی کا ادارے کی نجکاری کے خلاف احتجاج جاری ہے۔لاہور کے علامہ اقبال انٹرنیشل ائرپورٹ پر بھی پی ائی اے کا فضائی اپریشن مکمل طور پر معطل ہے جب کہ فلائٹ انکوائری اور سول ایوی ایشن حکام کی جانب سے ٹیلی فون ریسیو نہ کرنے کے باعث مسافروں کو معلومات حاصل کرنے میں بھی شدید مشکلات کا سامنا ہے۔ راولپنڈی کے بینظیر انٹرنیشل ایئرپورٹ پر بھی 4 روز میں 153 پروازیں مسنوخ ہو چکی ہیں۔ اس کے علاوہ پشاور اور کوئٹہ کے ایئرپورٹس پر بھی فلائٹ آپریشن مکمل طور پر معطل ہے۔ ترجمان پی آئی اے کے مطابق قومی ایئر لائن کے تمام 38 طیارے گراؤنڈ ہیں۔ گزشتہ روز پی آئی اے کی جانب سے کہا گیا تھا کہ دو نجی ایئر لائنز کے ساتھ معاہدے ہو چکے ہیں جس کے تحت کنفرم ٹکٹس والے مسافر ایئر بلیو یا شاہین ایئر میں بھی سفر کر سکتے ہیں تاہم دونوں نجی ایئر لائنز کی انتظامیہ کا کہنا ہے کہ پہلے ہم اپنے مسافروں کو ترجیح دیں گے اور اگر سیٹس بچ گئیں تو پھر پی آئی اے ملازمین کو فراہم کی جائیں گی۔


http://www.urdutimes.com/news/8810.html
فیصل آباد: معمولی تنازع پر فائرنگ خاتون سمیت تین افراد قتل
فیصل آباد: فیصل آباد میں معمولی تنازع پر فائرنگ کر کے تین افراد کو قتل کر دیا گیا۔ پولیس نے لاشوں کو پوسٹمارٹم کے لئے ہسپتال منتقل کر دیا۔ نجی ٹی وی کے مطابق تھانہ ڈجکوٹ کے علاقے دالوال میں معمولی تنازع پر دو گروپوں میں فائرنگ ہو گئی جس کے نتیجے میں جماعت علی اور امجد موقع پر دم توڑ گئے جبکہ زاہدہ بی بی ہسپتال میں زخموں کی تاب نہ لاتے ہوئے چل بسی۔پولیس نے تینوں افراد کی لاشوں کو پوسٹمارٹم کے لئے ڈجکوٹ رورل ہیلتھ منتقل کر دیا ہے، جبکہ فائرنگ کرنے والے ملزمان فرار ہونے میں کامیاب ہو گئے۔ پولیس کے مطابق دونوں گروپوں میں معمولی تنازع تھا جس کی وجہ سے فائرنگ کی گئی


http://www.urdutimes.com/news/8798.html
بھارتی مظالم کیخلاف دنیا بھر میں یوم یکجہتی کشمیر
سرینگر: مقبوضہ کشمیر میں بھارتی ریاستی دہشت گردی کے شکار نہتے کشمیریوں کے ساتھ یک جہتی کے اظہار کیلئے آج نہ صرف مقبوضہ کشمیر، پاکستان بلکہ دنیا بھر میں یوم یکجہتی کشمیر منایا جا رہا ہے۔ انگریز راج نے 16 مارچ 1846 کو محض 75 لاکھ روپے نانک شاہی کے عوض جنت نظیرکشمیر گلاب سنگھ کے ہاتھوں بیچ دیا۔ شاید اسی روز کشمیریوں کی جدوجہد آزادی بھی شروع ہوگئی تھی۔ گلاب سنگھ اور انگریز راج کے مابین کشمیر کی تقدیر پر ہونے والے ظالمانہ اور بدنام زمانہ معاہدہ امرتسر کے خلاف کشمیریوں نے 13 جولائی 1931 کو سری نگر جیل کے احاطے میں پرچم آزادی بلند کیا، تو ان پر گولیوں کی بوچھاڑ کر دی گئی، جس کے نتیجے میں 22 کشمیر ی مسلمان شہید اور 47 شدید زخمی ہوئے تھے۔ تین سال بعد ہندوستان کے طول و عرض میں کشمیریوں کیساتھ یک جہتی کیاظہار اور ڈوگرہ راج کے خلاف ہڑتال کی گئی۔ اگرچہ کشمیر میں آج ڈوگرہ راج نہیں، لیکن بھارت یہاں کے مسلمانوں کے اس جغرافیائی جسم و جان کے اس حصے کو کاٹنے کے درپے ہے جسے قائد اعظم نے پاکستان کی شہ رگ قرار دیا تھا۔ بھارتی افواج کشمیر پر بھارتی قبضے کے خلاف آواز بلند کرنے والے ایک لاکھ سے زائد کشمیریوں کا خون کر چکی ہیں، بھارتی افواج کی درندگی سے شاید ہی مقبوضہ کشمیر کا کوئی گھر، کوئی خاندان یا کوئی فرد بچا ہو۔ مظلوم کشمیر ی آج بھی منتظر ہیں کہ سلامتی کونسل کی ان قرار دادوں پر عمل کرے ، جن کے تحت انہیں اپنا دیرینہ حق رائے دہی استعمال کرنا ہے۔


http://www.urdutimes.com/news/8790.html
ملازمین کا احتجاج جاری، پی آئی اے کو ڈیڑ ھ ارب روپے کانقصان
اسلام آباد، لاہور، کراچی، پشاور، کوئٹہ: پی آئی اے ملازمین کا ملک بھر میں احتجاج تیسرے روز بھی جاری رہا۔ ہڑتال کے باعث قومی ایئرلائن کے طیارے ایئرپورٹ پر کھڑے ہیں۔ فلائٹ آپریشن معطل ہونے سے لاکھوں مسافر سفر کرنے سے رہ گئے جس کی وجہ سے انہیں شدید کوفت اور پریشانی کا سامنا کرنا پڑ رہا ہے۔ دوسری جانب لاہور ایئرپورٹ کے باہر پولیس کی بھاری نفری تعینات کر دی گئی ہے اور سکیورٹی فورسز واٹر کینن سے لیس ہیں۔ لاہور سے اندرون و بیرون ملک جانیوالی تین درجن سے زیادہ پروازیں منسوخ ہو گئیں جبکہ آئندہ پروازوں کو غیرمعینہ مدت کیلئے موخر کر دیا گیا۔ لاہور میں ایجرٹن روڈ پر واقع پی آئی اے کا ٹکٹنگ سنٹر بند پڑا رہا۔ دریں اثنا کراچی میں جوائنٹ ایکشن کمیٹی کا احتجاج گیارہویں روز میں داخل ہو گئی ہے جبکہ کراچی ایئرپورٹ پر گزشتہ دو روز سے فلائٹ آپریشن معطل ہے۔ ملتان میں بھی پی آئی اے ملازمین دفاتر بند کر کے ہڑتال پر بیٹھ گئے جس کی وجہ سے ملتان ایئرپورٹ پر بھی فلائٹ آپریشن معطل ہو گیا۔ ملتان ایئرپورٹ ذرائع کے مطابق تین روز کے دوران قومی ایئرلائن کی مجموعی طور پر 19 پروازیں منسوخ ہو چکی ہیں۔ ذرائع کا کہنا ہے کہ ملک بھر میں فلائٹ آپریشن معطل ہونے کا نجی ایئرلائنز خوب فائدہ اٹھا رہی ہیں اور ان ایئرلائنز نے کرایوں میں تین سو گنا تک اضافہ کر دیا ہے۔ اس تمام صورتحال مسافر پریشان ہیں۔ کوئٹہ میں بھی قومی ایئرلائن کی نجکاری اور کراچی سانحے کے خلاف ملازمین کا احتجاج جاری ہے۔ ملازمین نے بکنگ آفس سمیت تمام دفاتر کی تالا بندی کر دی جس سے وہاں بھی متعدد پروازیں منسوخ ہو گئیں۔ دوسری جانب پی آئی اے انتظامیہ کا کہنا ہے کہ روزانہ کی بنیاد پر پی آئی اے کی سو کے قریب پروازیں ہوتی ہیں جو فلائٹ آپریشن بند ہونے کی وجہ سے معطل ہیں۔ ترجمان پی آئی اے کا کہنا ہے کہ اب تک دو سو سے زائد پی آئی اے کی پروازیں منسوخ ہو چکی ہیں۔ روزانہ کی بنیاد پر پی آئی اے کی سو کے قریب پروازیں ہوتی ہیں جو فلائٹ آپریشن بند ہونے کی وجہ سے معطل ہیں۔ ترجمان پی آئی اے نے بتایا کہ دفتر کی تالا بندی کی وجہ سے 70 کروڑ کا نقصان ہوا تھا۔ فضائی آپریشن بند ہونے کے بعد یومیہ 35 کروڑ روپے کا نقصان ہو رہا ہے۔ دفتر کی تالا بندی اور احتجاج کی وجہ سے اب تک ایک ارب 40 کروڑ روپے سے زائد کا نقصان ہو چکا ہے۔ ترجمان پی آئی اے کا کہنا تھا کہ دفاتر بند ہونے کی وجہ سے ملازمین کی تنخواہوں کی بروقت ادائیگی مشکل ہو گئی ہے۔ ملازمین نے مطالبات کی منظوری تک کام نہ کرنے کا اعلان کیا گیا ہے۔ ایکشن کمیٹی کا کہنا ہے کہ طیارے نہیں اڑیں گے اور مطالبات کی منظوری تک کام رکا رہے گا۔ ہڑتال کے باعث اب تک ڈیڑھ سو سے زائد پروازیں منسوخ ہوئی ہیں۔ دوسری جانب ڈی جی رینجرز نے پی آئی اے ملازمین کی ہلاکت کے واقعے کی تحقیقات کے لیے کمیٹی قائم کر دی ہے۔ پی آئی اے کی نج کاری کے خلاف جوائنٹ ایکشن کمیٹی کی اپیل پر فلائٹ آپریشنز دو روز سے مکمل بند ہے۔ حکومت کی جانب سے لازمی سروسز ایکٹ کے نفاذ کے باوجود ملازمین کام پر آنے کے لیے تیار نہیں۔ کراچی، لاہور اور اسلام آباد سمیت مختلف شہروں میں ملازمین کا دھرنا جاری ہے۔ دوسری جانب جوائنٹ ایکشن کمیٹی کے چیئرمین کیپٹن سہیل بلوچ نے کہا کہ حکومت کو پی آئی اے کے نقصان اور عوام کی مشکلات سے کوئی دلچسپی نہیں۔ نجکاری کے فیصلے کے خاتمے تک احتجاج جاری رہے گا۔ ادھر احتجاج کے دوران فائرنگ سے جاں بحق ایئرکرافٹ انجینئر سلیم اکبر کو ماڈل کالونی قبرستان میں سپرد خاک کردیا گیا۔ جوائنٹ ایکشن کمیٹی نے ایف آئی آر کے اندراج کے لیے درخواست عدالت میں جمع کرا دی ہے۔ دوسری جانب کراچی میں فائرنگ سے پی آئی اے کے دو ملازمین کی ہلاکت پر ڈی جی رینجرز سندھ نے اعلی سطح کی تحقیقاتی کمیٹی بنا دی، سربراہ بریگیڈئر رینک کا افسر ہو گا۔ ترجمان رینجرز کا کہنا ہے کمیٹی فائرنگ کے ذمہ داروں کا تعین کرے گی۔ کراچی میں مظاہرے کے دوران فائرنگ سے پی آئی اے کے دو ملازمین کی ہلاکت ملک میں اعلی ترین سطح پر واقعہ کا نوٹس لے لیا گیا۔ ڈی جی رینجرز سندھ میجر جنرل بلال اکبر نے اعلی سطح تحقیقاتی کمیٹی تشکیل دے دی ، کمیٹی کے سربراہ پاک فوج کے بریگیڈئر رینک کے افسر ہوں گے ، ڈی جی رینجرز سندھ میجر جنرل بلال اکبر کا کہنا ہے کہ انصاف کے تمام تقاضے پورے کئے جائیں گے اور کسی کے ساتھ کوئی نا انصافی نہیں ہو گی جبکہ وہ خود بھی تفتیش میں پیشرفت کا جائزہ لیں گے ۔ ترجمان رینجرز کا کہنا ہے کہ تحقیقاتی کمیٹی واقعہ کے ذمہ داروں کا تعین کر کے رپورٹ ڈی جی رینجرز کو پیش کریگی۔ وزیر اعظم نواز شریف اور آرمی چیف جنرل راحیل شریف چاہتے ہیں کہ فائرنگ کے واقعے کی اصل صورتحال اور پراسراریت سامنے آئے، کہیں معاملے میں خفیہ ہاتھ تو ملوث نہیں، پی آئی اے کی جوائنٹ ایکشن کمیٹی نے رینجرز پر فائرنگ کا الزام لگایا تھا جبکہ تشدد سے میڈیا کے ارکان بھی زخمی ہو گئے تھے۔ تحقیقاتی کمیٹی کا سربراہ بریگیڈیئر رینک کا افسر ہو گا۔ ذرائع کے مطابق کمیٹی کو تحقیقات کے بعد رپورٹ ایک ہفتے میں پیش کرنے کی ہدایت کی گئی ہے۔


http://www.urdutimes.com/news/8789.html
گورنر خیبر پختونخوا کا عہدے سے مستعفی ہونے کا فیصلہ
اسلام آباد: گورنر خیبر پختونخوا سردار مہتاب احمد خان عباسی نے عہدے سے مستعفی ہونے کا فیصلہ کر لیا ہے۔ میڈیا رپورٹس کے مطابق گورنر خیبر پختونخوا 2018 کے عام انتخابات میں حصہ لینا چاہتے ہیں، اس لئے انہوں نے گورنر کے عہدے سے مستعفی ہونے کا فیصلہ کیا ہے۔ گورنر اسلام آباد پہنچ چکے ہیں، وزیراعظم کو اپنے استعفے سے متعلق آگاہ کریں گے، ان کے استعفے کی حتمی منظوری وزیراعظم ہی دیں گے۔


http://www.urdutimes.com/news/8787.html
ڈاکٹر عاصم کے اہل خانہ کو بھی شامل تفتیش کرنے کا فیصلہ
کراچی: نیب نے اربوں روپے کی کرپشن اور زمینوں پر قبضے کے خلاف گرفتار ملزم ڈاکٹر عاصم حسین کے اہل خانہ کو بھی شامل تفتیش کرنے کا فیصلہ کر لیا ہے۔ تفصیلات کے مطابق نیب کی جانب سے ملزم ڈاکٹر عاصم حسین کے خلاف گھیرا مزید تنگ کیا جا رہا ہے۔ کرپشن اور دھوکہ دہی کے الزام میں نیب نے ملزم عاصم حسین کے خاندان کو بھی تفتیش میں شامل کرنے کا فیصلہ کر لیا۔ نیب ذرائع کے مطابق ضیاالدین ٹرسٹ کے ٹرسٹیز میں شامل کو چیئرمین اور ڈاکٹر عاصم کی والدہ'بیٹی اور بیٹے کے علاوہ' ان کی بہن' اہلیہ اور داماد سے بھی تفتیش کی جائے گی۔ ضیا الدین اسپتال کی انتظامیہ میں شامل ڈاکٹر عارف حسین، ڈاکٹر شائق، ڈاکٹر کاشف اور صفدر سے بھی پوچھ گچھ ہو گی۔ ڈاکٹر عاصم اور ضیا الدین اسپتال کے ٹرسٹیز میں شامل اراکین پر الزام ہے کہ انہوں نے ٹرسٹ اسپتال کو کمرشل بنیادوں پر چلایا اور غیر قانونی طور پر اثاثہ جات بنائے۔ ڈاکٹر عاصم حسین کے خاندان سے منی لانڈرنگ اور ٹرسٹ اسپتال کے نام پر سرکاری اراضی پر قبضے کی تحقیقات بھی کی جائیں گی۔


http://www.urdutimes.com/news/8783.html
کنول نعمان کا وینٹی لیٹر کچھ دیر کیلئے اتارے جانیکا امکان
لاہور:جناح ہسپتال میں زیر علاج ممبر پنجاب اسمبلی کنول نعمان تاحال وینٹی لیٹر پر ہیں تاہم ان کے قریبی ذرائع نے بتایا ہے کہ ڈاکٹر کا کہنا ہے کہ آج ان کا وینٹی لیٹر کچھ دیر کے لیے اتار کر دیکھا جا ئے گا کہ صورتحال کیا ہے۔ سرجری کا فیصلہ صورتحال دیکھنے کے بعد کیا جائے گا۔ ذرائع نے بتایا کہ ممبر پنجاب اسمبلی کنول نعمال اپنے گھریلو حالات سے کافی عرصے سے پریشان تھیں کیونکہ ان کی والدہ فالج کی مریضہ ہیں جب کہ اکلوتا بیٹا بھی ذہنی طور پر مریض ہے۔ کنول نعمان کا خاوند کراچی میں ہونے کی وجہ سے اپنی فیملی کو ٹائم نہیں دے پاتا تھا۔ کنول نعمان نے اپنی پریشانی کا ذکر بعض قریبی دوستوں سے بھی کیا تھا


http://www.urdutimes.com/news/8781.html
دیر سے ایئر پورٹ آمد پر عابد شیر علی کو شرمندگی کاسامنا
کراچی: وزیر مملکت برائے پانی و بجلی عابد شیر علی کی دیر سے ایئر پورٹ آمد نجی ایئر لائن کے طیارے سے آف لوڈ کر دیا گیا۔ پی آئی اے ملازمین نے عابد شیر علی اور حکومت کیخلاف نعرے لگائے۔ نجی ٹی وی کے مطابق وزیر مملکت عابد شیر علی جمعرات کے روز کراچی سے اسلام آباد آ رہے تھے کہ وہ ایئرپورٹ پر دیر سے پہنچے اور انہیں فلائٹ سے آف لوڈ کر دیا گیا اس موقع پر پی آئی اے کے ہڑتالی ملازمین نے عابد شیر علی کو گھیر لیا ملازمین نے وفاقی حکومت اور عابد شیر علی کیخلاف نعرے بازی کی۔


http://www.urdutimes.com/news/8777.html
لاہور میں اورنج لائن ٹرین کی کرین نے ایک نوجوان کی جان لے لی
لاہور: لاہور کے علاقے کوآپریٹو سٹور جی ٹی روڈ پر اورنج لائن میٹرو ٹرین منصوبے کی کرین نے 26 سالہ نوجوان کی جان لے لی۔ تفصیلات کے مطابق 26 سالہ امان اللہ جی ٹی روڈ سے گزر رہا تھا کہ اسی دوران اورنج لائن میٹرو ٹرین منصوبے پر کام کرنے والی کرین نے اسے ٹکر مار دی جس سے وہ موقع پر دم توڑ گیا، مرحوم کی نعش کو ورثا کے حوالے کر دیا گیا ہے۔ اس حوالے سے یہ امر قابل ذکر ہے کہ جب سے اورنج لائن میٹرو ٹرین کا منصوبہ شروع کیا گیا ہے اب تک 6 افراد اس کی مشینری تلے آ کر مارے جا چکے ہیں۔ پولیس نے واقعے کی تحقیقات کا آغاز کر دیا ہے۔


http://www.urdutimes.com/news/8765.html
شرجیل میمن کو جلد گرفتار کئے جانیکا امکان
کراچی: نیب نے سابق مشیر اطلاعات و نشریات سندھ شرجیل میمن کے خلاف سندھ ہائی کورٹ میں رپورٹ جمع کرا دی ہے۔ تفصیلات کے مطابق شرجیل میمن کی جانب سے سندھ ہائی کورٹ میں حفاظتی ضمانت کی درخواست دائر کی گئی تھی جس میں انہوں نے عدالت سے استدعا کی تھی کہ ان کے خلاف نیب کی تحقیقات بے بنیاد ہیں، وطن واپسی پر انہیں گرفتار کیے جانے کا خدشہ ہے اس لیے ان کی حفاظتی ضمانت منظور کی جائے۔ درخواست کی سماعت کے دوران نیب نے عدالت کے روبرو انکوائری رپورٹ جمع کرائی جس میں کہا گیا ہے کہ شرجیل میمن کیخلاف محکمہ اطلاعات میں کرپشن کے ثبوت ملے ہیں۔ وطن واپسی پر شرجیل میمن کو گرفتار کرلیا جائے گا۔ رپورٹ میں کہا گیا ہے کہ محکمہ اطلاعات سندھ میں اربوں روپے کی کرپشن ہوئی ہے جس میں شرجیل میمن براہ راست ملوث ہیں۔ عدالت نے شرجیل میمن کی درخواست پر حکم سناتے ہوئے کہا ہے کہ پہلے سفری دستاویزات پیش کی جائیں اور انکوائری کی تفصیلات سے بھی آگاہ کیا جائے جس کے بعدفیصلہ کریں گے۔


http://www.urdutimes.com/news/8759.html
خورشید شاہ کا لب و لہجہ شرم ناک اور سازشی تھا، رانا ثناء اللہ
لاہور: وزیر قانون پنجاب رانا ثنااللہ اپوزیشن لیڈر خورشید شاہ پر برس پڑے، کہتے ہیں خورشید شاہ کا گزشتہ روز کا لب و لہجہ انتہائی شرمناک، سازش اور شرارت پر مبنی تھا، عمران خان کنٹینر پر چڑھ سکتے ہیں انہیں دما دم مست قلندر کا کیا پتہ۔ لاہور میں پنجاب اسمبلی کے باہر میڈیا سے گفتگو میں رانا ثنا اللہ کا کہنا تھا کہ پی آئی اے ملازمین کے روز گار کے تحفظ کی یقین دہانی کے لئے پارلیمانی گارنٹی کے لئے تیار ہیں، بعض ملازمین بلیک میل کرکے ادارے کو تباہ کررہے ہیں، رانا ثنا اللہ نے کہا کہ اپوزیشن لیڈر خورشید شاہ کا گزشتہ روز کا لب و لہجہ انتہائی شرم ناک اور توہین آمیز تھا انہیں اپنے سید ہونے کی لاج ہی رکھنی چاہیے تھی، کراچی واقعہ میں کچھ لوگوں کو حراست میں لے کر تفتیش کی جا رہی ہے، جلد سازشی عناصر بے نقاب ہوں گے۔ ان کا کہنا تھا کہ عمران خان سمیت کچھ قوتیں ملک کو آگے بڑھتے نہیں دیکھنا چاہتیں۔ رانا ثنا اللہ سندھ کی سائیں سرکار کے رویئے سے تو مطمئن نظر آئے۔ تاہم پیپلز پارٹی کے حوالے سے ان کا کہنا تھا کہ پیپلز پارٹی فرینڈلی اپوزیشن کے طعنے سے تنگ آکر سب کچھ کر رہی ہے۔


http://www.urdutimes.com/news/8734.html
پی آئی اے کا سعودی ایئر لائنز سے معاہدہ
اسلام آباد: پی آئی اے ملازمین کی ہڑتال کے باعث سعودی عرب میں پھنسے عمرہ زائرین کی واپسی کیلئے پی آئی اے نے سعودی ایئر لائنز سے معاہدہ کر لیا۔ ترجمان کے مطابق پی آئی اے ملازمین کی ہڑتال کے باعث قومی ایئر لائن کی اندرون اور بیرون ملک پروازیں منسوخ ہوگئیں جس کی وجہ سے ہزاروں عمرہ زائرین سعودی عرب میں پھنس کر رہ گئے ان زائرین کی واپسی کیلئے پی آئی اے نے سعودی ائر لائنز سے معاہد کر کے چار بوئنگ 747 جمبو طیاروں کے ذریعے واپس لایا جائے گا۔ پی آئی اے کے مطابق جن لوگوں کے پاس پی آئی اے کے کنفرم ٹکٹ ہیں انہیں جدہ کہ ہوٹلوں میں ٹھہرایا جائے گا اور پانچ فروری کو سعودی ایئر لائنز کے ذریعے کراچی اور اسلام آباد پہنچایا جائے گا اور پاکستان سے عمرہ زائرین انہیں پروازوں کے ذریعے سعودی عرب روانہ ہوں گے اس کے علاوہ اتحاد اور ترکش ایئر لائنز سے معاہدوں کو بھی حتمی مراحل میں ہے۔ اتحاد اور ترکش ایئر ویز یورپ اور امریکہ سے مسافروں کو واپس لائینگی۔


http://www.urdutimes.com/news/8724.html
رکن پنجاب اسمبلی کا بیٹا زیادتی کے الزام میں گرفتار



http://www.urdutimes.com/news/8722.html
آمریت کی گود میں پلنے والوں میں جمہوری سوچ نہیں آ سکتی، عمران خان
پشاور: تحریک انصاف کے چیئرمین عمران خان نے کہا ہے کہ نواز شریف آمریت کی گود میں پلے ہیں، ان میں جمہوری سوچ آہی نہیں سکتی موجودہ حکمران ڈکٹیٹر شپ کی پیداوار ہیں اس لئے انہیں جمہوریت کی بالکل بھی سمجھ نہیں وفاقی حکومت پی آئی اے کا معاملہ بلڈوز کرنا چاہتی ہے۔ ان خیالات کا اظہار انہوں نے پشاور میں میڈیا سے بات چیت کرتے ہوئے کیا۔ انہوں نے کہا کہ پر امن مظاہرین پر گولی چلانا انتہاء ہے اتنی سختی تو مشرف اور ضیاء کے دور میں بھی نہیں ہوئی تھی۔ انہوں نے کہا کہ پی آئی اے ملازمین کے خدشات دور کرنے کی بجائے مظاہرین کو بلڈوز کرنے کی کوشش کی جا رہی ہے احتجاج کرنے والوں کو خدشات ہیں کہ وہ بیروزگار ہو جائیں گے۔ انہوں نے کہا کہ بیروزگاری جتنی آج ہے اتنی پہلے کبھی نہیں تھی مظاہرین پر گولی چلانا انتہا ہے۔ عمران خان کہا کہ مسلم لیگ ن کا المیہ یہ ہے کہ وہ لوگوں سے روزگار چھین لیتی ہے۔ اپنے حقوق کے لئے احتجاج کا حق استعمال کرنے والوں پر گولی چلانا ظلم کی انتہا ہے۔ انہوں نے کہا کہ وہ 6 فروری کو کراچی اور اسلام آباد کے احتجاج میں خود شرکت کروں گا۔ انہوں نے پشاور کے ہسپتالوں میں ہونے والی ہڑتال کے بارے میں کہا کہ ایل آر ایچ کا سسٹم تبدیل کر رہے ہیں نجکاری نہیں کر رہے ہیں تاکہ مریضوں کا علاج ہوسکے۔ انہوں نے مزید کہاکہ خیبر پختونخوا میں تبدیلی آچکی ہے پچھلے دس برس میں خیبر پختونخوا دہشت گردی سے متاثر ہوا لوگ پشاور کو چھوڑ کر دیگر شہروں میں چلے گئے ہیں۔ پشاور چھوڑ کر جانے والوں کو واپس لائیں گے۔ انہوں نے کہا کہ شہریوں کو بہترین تفریح کے مواقع فراہم کرنا چاہتے ہیں۔ بالاحصار کو پشاور کا ثقافتی مرکز بنائیں گے۔ بالاحصار میں ہوٹل، پارک اور دیگر تفریح گاہیں بنائیں گے۔قلعہ بالاحصار کو صوبائی حکومت کے حوالے کرنے کے لئے آرمی چیف جنرل راحیل شریف سے درخواست کریں گے۔


http://www.urdutimes.com/news/8719.html
پنجاب حکومت کا ستایا باپ بیٹے فروخت کرنے اسلام آباد پہنچ گیا
اسلام آباد: '' میں پتر ویچنداں کوئی خریدے '' انصاف نہ ملنے پر گجرات کا رہائشی پانچ بیٹے فروخت کرنے کے لئے اسلام آباد پہنچ گیا ہے۔ حاجی ناصر نامی شخص بدھ کو نیشنل پریس کلب کے سامنے اپنے پانچ بیٹوں جن کی عمریں 4 سال سے 11 سال تک ہیں ان کے ہاتھ پلے کارڈ دے کر احتجاج شروع کیا ہے کہ کئی سالوں سے زمین کے تنازعہ پر مقدمات چل رہا ہے مگر انصاف اب تک نہیں ملا ہے لہذا اب فیصلہ کر لیا ہے کہ پانچ بیٹے کوئی خریدے تاکہ میں آزاد ہو کر اپنے دشمنوں سے نبرد آزما ہو سکوں۔ پیارے سے چہرے بچوں نے اپنے ہاتھوں میں جو پلے کارڈ اٹھا رکھے تھے ان پر لکھا تھا کہ برائے فروخت، قیمت کوئی نہیں، ایک کارڈ جو کہ ناصر نامی شخص نے اٹھایا ہوا تھا اس پر لکھا تھا کہ '' میں پتر ویچنداں کوئی خریدے ''۔


http://www.urdutimes.com/news/8716.html
سالگرہ مبارک، آصفہ بھٹو 23برس کی ہو گئیں
لندن: پاکستان پیپلز پارٹی کے شریک چیئرمین اور سابق صدر آصف علی زرداری کی بیٹی اور بلاول بھٹو کی بہن آصفہ بھٹو 23 برس کی ہو گئیں۔ تفصیلات کے مطابق چیئرمین بلاول بھٹو زرداری نے اپنی چھوٹی ہمشیرہ آصفہ بھٹو زرداری کی 23 ویں سالگرہ پر مبارکباد پیش کرتے ہوئے کہا ہے کہ ان کے خاندان نے آصفہ بھٹو زرداری سے بہت زیادہ توقعات وابستہ کر رکھی ہیں۔ ٹویٹر پر جاری اپنے خیر سگالی پیغام میں بلاول بھٹو زرداری کا کہنا تھا کہ آصفہ با ہمت ہونے کے ساتھ ساتھ سیاسی شعوربھی رکھتی ہیں جو انتہائی خوش آئند ہے۔


http://www.urdutimes.com/news/8713.html
فیصل آباد: بیوی سے ناجائز تعلقات کا شبہ، بھائی کے ہاتھوں بھائی قتل
فیصل آباد: بیوی سے ناجائز تعلقات کے شبہ پر مسیح بھائی نے بھائی کو قتل کر دیا، جب کہ سالہ نوجوان کی خود کشی اور مختلف علاقوں سے خاتون سمیت 2 افراد کی نعشیں برآمد آن لائن کے مطابق تھانہ ترکھانی کے علاقہ چک نمبر 51 گ ب کے رہائشی ملزم کالی مسیح ولد نعمت مسیح نے اپنی بیوی کے ساتھ ناجائز تعلقات کے شبہ میں اپنے بھائی اکمل مسیح کے سر پر اینٹوں کے وار کر کے اسے قتل کر دیا جب کہ تھانہ رضا آباد کے علاقہ چک نمبر 219 ر ب کے رہائشی 24 سالہ جاوید ولد خلیل نے گلے میں پھند ا ڈال کر خود کشی کر لی، جاوید کی بہنیں کسی کے گھر میں ملازمت کرتی تھیں ان پر چوری کا الزام برداشت نہ کر سکا اور اپنی جان کا خاتمہ کر لیا۔


http://www.urdutimes.com/news/8711.html
بلوچستان میں پہلی موٹر وے گوادر، ہوشاب ایم، 8 کا افتتاح
کوئٹہ: وزیراعظم نواز شریف نے بلوچستان میں پہلی موٹر وے گوادر، ہوشاب (ایم-8) کا افتتاح کر دیا۔ وزیر اعظم نواز شریف نے ہوشاب روٹ کے افتتاح کے موقع پر خطاب کرتے ہوئے کہا کہ ہو شاب سے گواردر روٹ منصوبہ بلوچستان کی ترقی کے لیے انتہائی اہم قدم ہے۔ نواز شریف نے خطاب میں کہا کہ شاہراہوں کے منصوبوں سے لوگ ایک دوسرے کے قریب آئیں گے، شاہراہ کی تعمیر سے سفر کا دورانیہ کم ہو گا اور اس کے آگے مزید تین سٹرکیں تعمیر ہو نگی اور یہ منصوبہ پاکستان کے لیے بہت سے فوائد لے کر آئے گا۔ وزیر اعظم نواز شریف نے خطاب کے کہا کہ پاکستان میں حقیقی انقلاب کی ضرورت ہے۔ وزیراعظم نواز شریف نے ہوشاب سے گوادر تک بننے ولے ایم ایٹ روٹ پر کہا کہ دل کی گہرائیوں سے ٹیم کو مبارک باد دیتا ہوں اور شاہراہ کی تعمیر میں قربانیاں دینے والوں کو خراج عقیدت پیش کرتا ہوں۔ وزیراعظم نواز شریف نے خطاب کرتے ہوئے کہا کہ سیکیورٹی حالات کی خرابی کے باوجود شاہراہ تعمیراتی کام جاری رہا جس پر سول انجینئرز اور فوجی جوان کی قربانیوں کو خراج عقیدت پیش کرتا ہوں، تقریب کے اختتام پر نواز شریف نے جنرل راحیل شریف کا شکریہ ادا کرتے ہوئے کہا ہے کہ انہوں نے مشکل ترین صورتحال میں بھی حکومت کا ساتھ دیا۔ وزیر اعظم پاکستان میاں محمد نواز شریف نے کہا ہے کہ بلوچستان کو ملک کے دوسرے حصوں کے برابر لا رہے ہیں، اسی سال بلوچستان میں شاہراوں کی تعمیر کے کئی منصوبے شروع کئے جا رہے ہیں، بلوچستان میں ترقی کے منصوبے میں ذاتی دلچسپی لینے اور حکومت کے ساتھ چلنے پر آرمی چیف جنرل راحیل شریف کا مشکور ہوں، قوموں کی تعمیر کوئی کھیل تماشا نہیں، یہ عمل گہرے غور و فکر اور عمل کا متقاضی ہے، حقیقی انقلاب لائیں گے۔ انہوں نے کہا کہ پہلی بار بلوچستان میں شاہروں کا اور سڑکوں کا اتنا بڑا جال بچھایا جا رہا ہے اس سے پہلے کسی نے ایسا سوچا بھی نہ تھا، بلوچستان کی صورت آئندہ دنوں میں تبدیل ہو جائے گی۔ وزیر اعظم نواز شریف نے کہا کہ بلوچستان کی ترقی کو اولین ترجیح دی جا رہی ہے، منصوبہ پاکستان کے لئے بیش بہا فوائد لائے گا، ملک میں سکیورٹی صورتحال خراب ہونے کے باوجود ترقی کا سفر جاری ہے۔ انہوں نے کہا کہ بلوچستان کو وسطی ایشیا کے قریب لانا چاہتے ہیں، پشاور سے جلال آباد تک سڑک بنا رہے ہیں، افغانستان اور پاکستان مل کر کابل تک سڑک بنائینگے۔ انہوں نے مزید کہا کہ دنیا کا مستقبل 3 ارب آبادی کے اس خطے سے وابستہ ہے، وسط ایشیائی ملک گوادر کے ذریعے تجارت کے خواہشمند ہیں۔ انہوں نے کہا کہ ملک میں بجلی کے منصوبے بھی تیزی سے مکمل ہو رہے ہیں، سندھ میں کوئلے کی کان سے کوئلہ حاصل کرینگے، انشااللہ 2018 تک ملک سے لوڈشیڈنگ کا مکمل خاتمہ ہو جائے گا اور سستی بجلی پیدا کی جائے گی۔


http://www.urdutimes.com/news/8710.html
چوہدری اشرف گجر پیمرا کی ممبر شپ سے مستعفی
اسلام آباد: پاکستان مسلم لیگ (ن) کے اہم رہنما چوہدری اشرف گجر نے قومی مفادات، نیشنل سکیورٹی ایشوز پر پیمرا کی ممبر شپ سے استعفیٰ دیدیا ہے۔ ذرائع کے مطابق 26 جنوری کو بھجوایا جانیوالا استعفیٰ منظور بھی کر لیا گیا ہے۔ اس حوالے سے لیگی رہنما چوہدری اشرف گجر سے خصوصی گفتگو کی گئی تو انہوں نے بتایا کہ پیمرا چیئرمین ایک مخصوص ایجنڈے پر تعینات کئے گئے ہیں جن کو میرے سمیت کوئی بھی محب وطن قبول نہیں کر سکتا ہے۔ ایک میٹنگ کے دوران جس میں سیکرٹری داخلہ، سیکرٹری پی ٹی اے ، سیکرٹری اطلاعات و نشریات کی موجودگی میں چیئرمین پیمرا سے اپنے تحفظات کا اظہار کیا مگر انہوں نے کان نہ دھرے اور میٹنگ میں موجود تمام افسران بالا اپنی نوکریوں کے تحفظ کے باعث بھی خاموش رہے چوہدری اشرف گجر نے مزید کہا کہ پیمرا میں نیشنل سکیورٹی، صحافیوں کے روزگار پر حملے اور اربوں روپے کی سرمایہ کاری جیسے معاملات پر تحفظات تھے جس پر یہ استعفیٰ دیدیا ہے ایسے گھٹن اور جانبدارانہ ماحول میں کام کرنا مشکل ہے، انہوں نے کہا کہ وزیر اعظم نواز شریف سے جلد ملاقات کر کے تمام تحفظات سے آگاہ کروں گا۔


http://www.urdutimes.com/news/8680.html
پشاور: 6 کلو گرام وزنی بم برآمد، دہشتگردی کا منصوبہ ناکام
پشاور: پشاور میں دہشت گردی کا منصوبہ ناکام بناتے ہوئے بم ڈسپوزل سکواڈ نے 6 کلو گرام وزنی بم ناکارہ بنا دیا۔ تفصیلات کے مطابق بدھ کے روز پشاور مرکزی علاقے حیات آباد میں مقامی افراد نے سیکیورٹی فورسز کو مشکوک چیز کی موجودگی کی اطلاع دی اطلاع ملنے پر سیکیورٹی فورسز اور بم ڈسپوزل سکواڈ کی ٹیمیں بروقت پہنچ گئیں اور 6 کلو گرام وزنی بم کو ناکارہ بنا کر قبضے میں لے لیا۔ سیکیورٹی فورسز کے مطابق 6 کلو گرام وزنی بم برآمد کر کے دہشت گردوں کے منصوبے کو ناکام بنا دیا گیا ہے مقامی افراد سے انفورمیشن اکٹھی کی جا رہی ہے تاکہ دہشت گردوں کا پتا لگایا جا سکے۔


http://www.urdutimes.com/news/8678.html
باچا خان یونیورسٹی حملے کا مرکزی سہولت کار کو گرفتار
پشاور: حساس اداروں نے باچا خان یونیورسٹی کے چار سدہ کیمپس میں ہونے والے دہشت گردی کے واقعے کے مرکزی سہولت کار کو گرفتار کرنے کا دعوی کیا ہے، اس حملے میں 20 افراد جاں بحق ہوئے تھے جن میں طلبہ، اساتذہ اور اسٹاف کے دیگر افراد شامل تھے۔ میڈیا رپورٹ کے مطابق وحید علی عرف ارشد کو گزشتہ ہفتے نوشہرہ سے گرفتار کیا گیا تھا، جسے 'دہشت گرد اے' کی درجہ بندی میں شامل کیا گیا ہے۔ ذرائع کا کہنا ہے کہ 'مرکزی سہولت کار نے افغانستان فرار ہونے کے لیے تمام انتظامات مکمل کر رکھے تھے اور تورخم کے مقام سے پاک-افغان سرحد عبور کرنے کے لیے ایک ٹیکسی بھی کرائے پر لے رکھی تھی۔ اگر اس کی گرفتاری میں کچھ دیر ہو جاتی تو وہ فرار ہونے میں کامیاب ہو جاتا'۔ رپورٹ کے مطابق نام ظاہر نہ کرنے کی شرط پر ذرائع نے بتایا کہ 'مذکورہ سہولت کار نے داڑھی شیو کر لی تھی اور سامان پیک کر چکا تھا۔ اس کی ٹیکسی کو راستے میں روکا گیا اور شناخت کی تصدیق کے بعد گرفتار کرلیا گیا'۔ذرائع کا مزید کہنا تھا کہ مرکزی سہولت کار وحید، ، جس کی عمر تقریبآ 30 سال ہے، نے اپنے ابتدائی بیان میں بتایا کہ یونیورسٹی پر حملے کی منصوبہ بندی 6 ماہ قبل افغانستان کے ضلع آچن میں کی گئی تھی، جو دہشت گرد کمانڈر خلیفہ عمر منصور عرف عمر نارے کا بیس کیمپ ہے۔ اس کا کہنا تھا کہ اس نے خفیہ طور پر پنجاب رجمنٹ سینٹر اور مردان پولیس اسٹیشن کی ویڈیوز بنائی تھیں، جو مطلوبہ ٹارگٹ ہو سکتے تھے اور یہ تصاویر عمر نارے کو بھیج دی تھیں تاہم ان دونوں مقامات پر بہتر سیکیورٹی انتظامات کی وجہ سے منصوبے پر عمل درآمد نہیں کیا گیا۔ حملے کے ماسٹر مائنڈ اور منصوبہ ساز وحید نے بتایا کہ اس کے بعد مردان میں قائم عبد الولی خان یونیورسٹی کو حملے کے لیے چنا گیا اور اس کے لیے 4 افراد پر مشتمل ایک گروپ کو تیار کیا گیا۔ اس کا کہنا تھا کہ وہ ان افراد میں شامل ہیں، جنھوں نے ان 4 حملہ آوروں کی عمر نارے کے ساتھ ویڈیو بنائی اور اسی وجہ سے ویڈیو میں عبد الولی خان یونیورسٹی کی نشاندہی کی گئی تھی۔ ملزم کا کہنا تھا کہ اسے خلیفہ عمر منصور نے حملے کے لیے ہتھیار اور بارود کی خریداری کی غرض سے 10 لاکھ روپے بھی دیئے تھے۔ عبد الولی خان یونیورسٹی پر حملے کے منصوبے کو یہاں موجود بہتر سیکیورٹی انتظامات کے باعث منسوخ کر دیا گیا اور ماسٹر مائنڈ کو چار سدہ میں نئے ٹارگٹ سے آگاہ کیا گیا۔ ذرائع کے مطابق ملزم نے کہا کہ اس کے ساتھ دو حملہ آور آئے تھے جب کہ دیگر دو حملہ آور ایک اور سہولت کار ریاض کے ساتھ پہلے سے ہی چار سدہ میں موجود تھے۔ ملزم نے حملہ آوروں کی شناخت مختلف قبائل سے بتائی، جس میں آفریدی، اورکزئی، سوات اور جنوبی وزیرستان کے حملہ آور شامل تھے۔ خیال رہے کہ وحید نے 2008 میں بیت اللہ محسود سے ملاقات کی تھی، جس کے بعد سے وہ کالعدم تحریک طالبان پاکستان (ٹی ٹی پی) کے ساتھ منسلک ہو گیا تھا۔ اس کے بعد وہ کراچی منتقل ہوا جہاں اس نے بھتہ وصول کرنے کا آغاز کیا۔ اس سے قبل وحید نے کراچی سے اپنی میٹرک کی تعلیم مکمل کی تھی اور وہ یہاں ماضی میں رہائش پذیر بھی رہا تھا، وحید اردو زبان روانی سے بولتا ہے۔ ذرائع کے مطابق وحید 9 ماہ قبل نوشہرہ میں اپنے آبائی گاں امان کوٹ گیا اور خلیفہ عمر منصور سے رابطہ کیا۔ وہ مذکورہ حملے میں مدد کے لیے کچھ عرصہ افغانستان میں بھی مقیم رہا۔ اس کے علاوہ مبینہ سہولت کار نے اس حملے کے لیے اسلحہ بیچنے والوں کے نام بھی بتائے ہیں۔ یاد رہے کہ باچا خان یونیورسٹی حملے کے دیگر سہولت کار پہلے سے ہی سیکیورٹی اداروں کی تحویل میں ہیں۔


http://www.urdutimes.com/news/8655.html
پی آئی اے ملازمین کے قتل کا مقدمہ نواز شریف پر درج ہونا چاہئے، اعتزاز
اسلام آباد: پاکستان پیپلز پارٹی کے راہنما اور سینیٹر اعتزاز احسن نے کہا ہے کہ قومی ایئرلائن کے ملازمین کے قتل کا مقدمہ نواز شریف پر درج ہونا چاہئے۔ (ن) لیگ پی آئی اے کو بیچنا نہیں اونے پونے داموں خریدنا چاہتی ہے ۔ ان خیالات کا اظہار انہوں نے بدھ کے روز یہاں میڈیا سے گفتگو کرتے ہوئے کیا۔ سینیٹر اعتزاز احسن کا کہنا تھا کہ قومی ایئرلائن کے ملازمین پر گولیاں چلنے کے بعد بھی (ن) لیگ کے وزراء دھمکیاں دینے سے باز نہیں آ رہے ان کو بھی قتل کی ایف آئی آر میں نامزد کیا جائے۔ انہوں نے کہاکہ شریف برادران پی آئی اے کو اونے پونے داموں خرید رہی ہے ۔اعتزاز احسن نے مزید کہا کہ قومی ایئرلائن خسارے میں ہے لیکن سب سے زیادہ فائدہ (ن) لیگ کی اپنی ایئرلائن کو ہو رہا ہے۔ انہوں نے کہا کہ قومی ایئرلائن کو نقصان جبکہ شاہد خاقان عباسی کو فائدہ دیا جا رہا ہے۔ اعتزاز احسن نے مزید کہا کہ نواز شریف عادت سے مجبور ہیں۔ اپنے پائوں پر کلہاڑی مارنا ان کی پرانی عادت ہے۔ پی آئی اے کے ملازمین کی آواز کو ڈرا دھمکا کر بند نہیں کرایا جا سکتا ۔


http://www.urdutimes.com/news/8653.html
پارلیمنٹ ہائوس پر حملے کا منصوبہ، سابق فوجی افسر ریمانڈ پر پولیس کے حوالے
اسلام آباد: اسلام آباد کی ضلعی عدالت نے پارلیمنٹ ہائوس پر حملے کی منصوبہ بندی کرنے والے سابق فوجی افسر کرنل (ر) تصدق کو چار روزہ جسمانی ریمانڈ پر پولیس کے حوالے کر دیا۔ بدھ کے روز جوڈیشل مجسٹریٹ محمد سہیل تھہیم نے ملزم کرنل (ر) تصدق کے کیس کی سماعت کی۔ سماعت کے دوران پولیس کے تفتیشی افسر نے عدالت کو بتایا کہ 2010 میں تھانہ شہزاد ٹائون کے علاقے چٹھہ بختاور سے دہشت گرد گرفتار کئے گئے تھے۔ دہشت گردوں نے چٹھہ بختاور کے علاقے میں مکان کرائے پر لے رکھا تھا۔ گرفتار ی کے دوران دہشت گردوں کے قبضے سے اسلحہ اور بارود جن میں خودکش جیکٹس بھی شامل تھیں برآمد ہوئی تھیں۔ دوران تفتیش محسن نامی دہشت گرد نے یہ انکشاف کیا تھا کہ وہ اور اس کے دیگر ساتھی پارلیمنٹ ہائوس پر حملے کی منصوبہ بندی کر رہے تھے۔ اس حملے کا ماسٹر مائنڈ کرنل(ر) تصدق ہے ۔ دوران سماعت کرنل (ر)تصدق نے عدالت میں بتایا کہ وہ محسن نامی کسی شخص کو نہیں جانتا اور نہ ہی اسے کبھی دیکھا ہے دہشت گرد اس لئے میرا نام لے رہے ہیں تاکہ ان پر سختی کم کی جا سکے اور توجہ کسی ا ور طرف مبذول کرائی جا سکے۔ واضح رہے کہ کرنل(ر) تصدق کے خلاف تھانہ نیلور میں بھی دفعہ 302 کے تحت مقدمہ درج ہے جس مقدمے میں وہ مفرور رہے ہیں۔ پولیس کو ایک عرصے سے کرنل (ر) تصدق کی تلاش تھی کرنل (ر) تصدق کو گزشتہ روز پولیس نے گرفتار کیا اور بدھ کو عدالت میں پیش کیا۔ عدالت نے ملزم کو چار روزہ جسمانی ریمانڈ پر تھانہ شہزاد ٹائون پولیس کے حوالے کر دیا ہے ۔


http://www.urdutimes.com/news/8642.html
کراچی: سیاسی جماعتوں کے عسکری ونگز کیخلاف بڑی کارروائی کا فیصلہ
کراچی: قانون نافذ کرنیوالے اداروں نے کراچی میں سیاسی جماعتوں کے عسکری ونگز کے خلاف ایک بڑی کارروائی کا فیصلہ کر لیا، لیاری گینگ وار اور پارٹیوں کے عسکری ونگزکے مطلوب ملزمان کو فوری گرفتار کیا جائے گا، حکومت سے بیرون ممالک بیٹھے ملزمان کو انٹرپول کے ذریعے منگوانے کی درخواست بھی کر دی گئی۔ ذرائع کے مطابق کراچی میں سیکورٹی ادارے کا اعلیٰ سطح کااجلاس ہوا جس میں لیاری گینگ وار اور سیاسی جماعتوں کے عسکری ونگز کے مطلوب ملزمان کی فوری گرفتاری کا فیصلہ کیا گیا ہے جبکہ انٹرپول سے رابطے کے لیے حکومت سے درخواست بھی کی گئی ہے۔ ذرائع کے مطابق سیکورٹی اداروں نے گینگ وار ملزمان اور سیاسی جماعتوں کے عسکری ونگ کے ملزمان کی اندرون ملک اور بیرون ملک گرفتار ی یقینی بنانے کا فیصلہ کیا ہے، فرار ملزمان کی گرفتاری میں مدد دینے والوں کو 50 لاکھ روپے تک کا انعام دینے کا فیصلہ کیا گیا ہے۔ اجلاس میں شریک افسران کو لیاری گینگ وار کے اہم کمانڈروں استاد تاجو، بابا لاڈلہ، غفار زکری، سنی، شفیع پٹھان، ملا عتیق، رئوف ناظم، وصی لاکھو، فیصل پٹھان، آغا شوکت، شیراز زکری، عمر کچھی، شکیل بادشاہ خان، سردار آصف عرف مٹھل، گلابو، ساجد گولی مار، جمیل چھانگا، سلیم چاکلیٹی، سعید کاجل، ملا سہیل سمیت دیگر کو جلد از جلد گرفتار کرنے کی ہدایت کی گئی ہے۔ دوسری جانب بیرون ملک فرار گینگسٹر بابا لاڈلہ، استاد تاجو، ملا نثار، آغا شوکت، شیراز کامریڈ، سنی، شکیل خان جوکہ دبئی میں ہیں، انٹرپول کے ذریعے ان کی گرفتاری کے لئے بھی حکومت سے کہا گیا ہے ۔


http://www.urdutimes.com/news/8639.html
پی آئی اے کے ملازمین کا احتجاج جاری، مسافر پریشان
کراچی: کراچی پی آئی اے ملازمین کا احتجاج جاری ہے جس کے باعث آج بھی کئی پروازیں منسوخ کر دی گئیں جبکہ بعض کا شیڈول متاثر ہوا ہے۔ پاکستان ایئرلائن کی مجوزہ نجکاری کے خلاف ملازمین کا احتجاج جاری ہے جس کے باعث بیشتر شہروں میں پروازوں کا شیڈول منسوخ ہوگیا ہے۔ اس موقع سے فائدہ اٹھاتے ہوئے نجی ایئر لائنز منہ مانگے دام ٹکٹ فروخت کر رہے ہیں۔ فیصل آباد میں ملازمین نے نویں روز بھی کام بند کر رکھا ہے۔ کراچی میں جاں بحق 2 ملازمین کی غائبانہ نماز جنازہ بھی ادا کی جائیگی۔ ملتان ایئر پورٹ سے آج پی آئی اے کی 10 پروازیں شیڈول میں تھیں، ملازمین کی ہڑتال کے باعث تمام پروازیں منسوخ ہوگئی ہیں۔ کراچی سے بہاولپور اور بہاولپور سے کراچی آنے اور جانے والی پروازیں شیڈول کے مطابق روانہ نہیں ہوسکی ہیں ،رحیم یار خان میں پی آئی اے کے آفس بند ہیں جس سے تمام فلائٹ کے شیڈول معطل ہوکر رہ گئے ہیں۔ سکھرسے اسلام آباد جانے والی اور کراچی سے سکھر آنے والی پروازیں منسوخ ہیں۔ جس سے مسافروں کو شدید مشکلات کا سامنا ہے۔ پی آئی اے اسکردو سے اسلام آباد آنیوالی دو پروازیں منسوخ ہوگئی ہیں۔ گلگت سے اسلام آنے والی پرواز بھی منسوخ ہے۔ چترال سے اسلام آبادکی پرواز بھی اب منسوخ ہے۔


http://www.urdutimes.com/news/8638.html
این اے 89 سے احمد لدھیانوی کی کامیابی کا فیصلہ کالعدم
اسلام آباد: سپریم کورٹ نے این اے 89 جھنگ میں الیکشن ٹریبونل کے فیصلے کوکالعدم قرار دیتے ہوئے ن لیگ کے شیخ محمد اکرم کی قومی اسمبلی کی رکنیت بحال کر دی ہے۔ تفصیلات کے مطابق الیکشن ٹریبونل فیصل آباد نے 9 اپریل 2014 کو احمد لدھیانوی کی درخواست پرفیصلہ سنایا، الیکشن ٹریبونل نے ن لیگ کے شیخ محمد اکرم کی رکنیت نامزدگی میں ولدیت اور شناختی کارڈ کے غلط اندراج کے باعث معطل کر دی تھی اور احمد لدھیانوی کو کامیاب قرار دے دیا تھا جس پر ن لیگ کے شیخ محمد اکرم نے الیکشن ٹریبونل کے فیصلے کو سپریم کورٹ میں چیلنج کیا تھا۔ سپریم کورٹ نے 8 دسمبر 2015 کو این اے 89 میں ٹریبونل کے فیصلے کیخلاف اپیل پر فیصلہ محفوظ کیا تھا۔ جسٹس ثاقب نثار کی سربراہی میں 3 رکنی بنچ نے اے این اے 89 جھنگ میں الیکشن ٹریبونل کا احمد لدھیانوی کی کامیابی کا فیصلہ کالعدم قراردیتے ہوئے ن لیگ کے شیخ اکرم کی قومی اسمبلی کی رکنیت بحال کر دی ہے ۔


http://www.urdutimes.com/news/8634.html
پیپلز پارٹی کی رکن سندھ اسمبلی ثنیہ ناز کے گھر چھاپہ
کراچی: لیاری گینگ وار کے مرکزی ملزم عزیر بلوچ کے تفتیشی بیان کے بعد سیکیورٹی اداروں نے پیپلز پارٹی سے تعلق رکھنے والی رکن صوبائی اسمبلی ثنیہ ناز کے گھر پر چھاپہ مارکارروائی کی ہے ۔ نجی ٹی وی چینل کے مطابق لیاری میں رکن سندھ اسمبلی ثنیہ ناز کے گھر پر قانون نافذ کرنے والے اداروں نے چھاپہ مار کارروائی کی ہے۔ سیکیورٹی فورسز نے ثنیہ ناز سے آدھے گھنٹے تک پوچھ گچھ کی اور گھر سے ثنیہ ناز کے پاسپورٹ سمیت مختلف دستاویزات بھی لے گئے ۔


http://www.urdutimes.com/news/8630.html
چیئرمین پی آئی اے ناصر جعفر عہدے سے مستعفی
کراچی: پاکستان انٹرنیشنل ایئر لائن (پی آئی اے) کے چیئرمین ناصر جعفر نے کراچی میں ملازمین کے احتجاج کے دوران دو ہلاکتوں پر اپنے عہدے سے استعفیٰ دے دیا۔ پیر کو نجی ٹی وی چینل سے گفتگو کرتے ہوئے ناصر جعفر نے کہا کہ 'آج کے بعد میرا ضمیر گوارہ نہیں کرتا کہ میں اس ادارے میں کام کروں۔' چیئرمین پی آئی اے نے کہا کہ انہوں نے وزیراعظم نواز شریف کو اپنا استعفیٰ بھجوا دے دیا ہے۔ ناصرجعفر کا مزید کہنا تھا کہ پی آئی اے کو چھوڑنے کے باوجود سپورٹ کروں گا، حکومت واقعے کی مکمل تحقیقات کرائے، رینجرز، پولیس نے مظاہرین کو حدود میں رہنے کی ہدایت کی تھی۔حکومت نے 6 ماہ تک کچھ نہ کرنے کی یقین دہانی کرائی، حکومت نے پوری تنخواہیں دینے کا بھی وعدہ کیا ہے۔ ناصر جعفر کا مزید کہنا تھا کہ آج کے واقعے پر شدید دکھ ہوا ہے۔ چیئرمین پی آئی اے ناصر جعفر نے مزید کہا کہ سہیل بلوچ سے کئی بار درخواست کی کہ حکومت سے مذاکرات کریں، مذاکرات کے باعث پروازیں منسوخ نہیں ہوئیں۔ چیئرمین پی آئی اے نے بتایا کہ سہیل بلوچ کی وزیر خزانہ سے بھی ملاقات کرائی، جوائنٹ ایکشن کمیٹی کو حکومت نے کئی بار سمجھایا، تمام یونینز کو یقین دہانی کرائی تھی کہ کسی کی ملازمت کو نقصان نہیں ہو گا۔ ناصر جعفر نے یہ بھی کہا کہ جب وزیر اعظم نے وعدہ کر دیا تو اس سے زیادہ کیا کہہ سکتا ہوں۔


http://www.urdutimes.com/news/8629.html
اسلام آباد: کچہری میں بغیر نمبر پلیٹ گاڑی سے آتشیں اسلحہ برآمد
اسلام آباد: وفاقی دارالحکومت کی کچہری میں بغیر نمبر پلیٹ والی نامعلوم گاڑی سے آتشیں اسلحہ برآمد ہونے پرپولیس کی دوڑیں لگ گئیں۔ وکلا چیمبرز کے دروازے بند کر دیے ۔گزشتہ روز منگل کو اسلام آباد کی کچہری میں پارک کی گئی گاڑی کو جب صفائی کرنے والے لڑکوں نے دیکھا تو اس میں خطرناک اسلحہ موجود تھا اور گاڑی کی نمبر پلیٹ بھی موجود نہ تھی، لڑکے شور پر کچہری میں تعینات پولیس و دیگر سیکورٹی عملہ نے نہ صرف دوڑیں لگا دیں بلکہ واک تھرو گیٹس کو اللہ کے رحم و کرم چھوڑ دیا۔ پولیس ذرائع کا کہنا تھا کہ پارکنگ میں کھڑی گاڑی سے فوری یہ اندازہ لگایا گیا تھا کہ چند لوگ کچہری میں موجود ہونگے لیکن چند منٹ کے سرچ آپریشن کے بعد کچہری کو کلیئر کر دیا گیا اس دوران دیکھنے میں آیا کہ وکلا نے اپنے چیمبرز کے دروازے بند کر کے خاموشی اختیار کر لی تھی اور متعد د وکلا تو اپنے چیمبرز سے باہر نکل گئے تھے۔ آن لائن کو جب تھانہ مارگلہ پولیس ذرائع نے بتایا کہ بعد ازاں گاڑی کو جب قبضہ میں لیا گیا تو معلوم ہوا کہ وہ گاڑی کسی وکیل کی تھی تاہم ابھی تفتیش جاری ہے۔


http://www.urdutimes.com/news/8620.html
شیخ عنصر میئر، ذیشان نقوی ڈپٹی میئر اسلام آباد
اسلام آباد: وزیراعظم نے میٹرو پولیٹن کے میئر و ڈپٹی میئر کے نام کی منظوری دے دی ہے، شیخ عنصر میئر جبکہ سید ذیشان نقوی ڈپٹی میئر کے عہدے پر تعینات کر دئیے گئے۔ تفصیلات کے مطابق سید ذیشان حیدر ایک معروف کاروباری شخصیت ہیں اور ان کا چناؤ اسلام آباد میں بزنس ودیگر معمولات میں ان کی مشاورت اور تجربے سے فائدہ حاصل کیا جائے گا جبکہ شیخ عنصر ٹیکنوکریٹ کی سیٹ پر لئے گئے ہیں، جن کے نوٹیفکیشن (بدھ) کو جاری کر دئیے جائیں گے۔ واضح رہے کہ وزیراعظم محمد نوازشریف نے اپنی صاحبزادی مریم نواز شریف اور مشیر آصف کرامانی سمیت دیگر اہم دوستوں سے بھی اسلام آباد کے میئر کیلئے مشاورت کی تھی اور زیادہ تر انہیں شیخ عنصر کے نام پر ہی اکتفا کرنا پڑا۔


http://www.urdutimes.com/news/8618.html
دہشتگردوں کو بیرونی امداد اور اندورنی سہولیات ملتی ہیں، آرمی چیف
کوئٹہ: پاک فو ج کے سربراہ چیف آف آرمی اسٹاف جنرل راحیل شریف نے کہاکہ پاک فوج ملک سے دہشتگردی قلع قمع کر کے امن کی بحالی کو یقینی بنائے گی آپریشن ضرب عضب عوام کی حمایت سے کامیابی کے ساتھ جاری ہے۔ پاک فوج ملک کی حفاظت کے ساتھ ساتھ تعلیم کے فروغ کے لئے بھی عملی میدان میں کوشاں ہے۔ کوئٹہ میں نسٹ کا کیمپس بنایا جائے گا ریکوڈک اور گودار پورٹ کو صحیح طریقے سے آپر یشنل کردیا جائے تو ہمارا ملک دوسرے ممالک کو قرض دے رہا ہو گا۔ سی پیک کے حوالے سے 632 کلو میٹر شاہراہ ایف ڈبلیواو نے تعمیر کر دی ہے۔ اس سال کے اختتام پر 870 کلومیٹر شاہر اہ مکمل ہو جائے گی بلوچستان کے 18 ہزار نوجوانو ں نے آرمڈ فورسسز میں ملازمت اختیار کی ہے۔ پاکستان میں دہشتگردوں کو بیر ونی امداد اور اندورنی سہولیات ملتی ہیں اس کے باوجود فورسسز نے انٹیلی جنس بیسڈ آپریشن کیے جس میں فورسسز کے 204 لوگ شہید ہو ئے ہیں دہشتگردی کے خاتمے کیلئے جو جذبات ہمارے ہیں وہی عوام کے ہیں اس لئے ہم امن کی بحالی کو یقینی بنانے کے لئے کوئی کسر نہیں چھوڑیں گے کیونکہ اس میں کوئی شک نہیں کے ہمارا مستقبل روشن ہے۔ ان خیالات کا اظہار انہوں نے منگل کو یونیورسٹی آف بلوچستان اور سماجی تنظیم ڈیووٹ بلوچستان کے زیر اہتمام ''خوشحال و ترقی یافتہ بلوچستان ''کے عنوان سے منعقدہ 2 روزہ سیمینار کے اختتامی سیشن سے بطور مہمان خصوصی اظہار خیال کرتے ہوئے کیا۔ انہوں نے کہا کہ ریاست کی رٹ کو چیلنج کرنے والو ں کے ساتھ اسی طرح نمٹا جائے گا جن لوگوں نے قربانیاں دی ہیں ہم انہیں سلوٹ کر تے ہیں ان کے ساتھ کھڑے ہیں کیونکہ شہیدوں کا خون رائیگاں نہیں جائے گا یہ جملہ میں نے بھی شہداء کے حوالے سے منعقدہ پروگرام میں کہا تھا کیونکہ یہ جملہ کہنا بہت آسان ہے کیونکہ جب آپ متاثرہ خاندان سے ملتے ہیں اور اس کے جذبات سنتے ہیں تو پھر محسوس ہوتا ہے کہ یہ کتنا مشکل کام ہے۔ اس لئے دہشتگردی کو ختم کر کے ہیں چین سے بیٹھیں گے یہ میرے نہیں بلکہ پوری قوم کے احساسات اور جذبات ہیں۔ انہو ں نے کہا کہ میری جذباتی وابستگی بلوچستان سے ہے کیونکہ میں پیدا کوئٹہ میں ہوا میری پہلی تعیناتی خضدار میں ہوئی تھی۔


http://www.urdutimes.com/news/8613.html
مولانا عبدالعزیز لال مسجد آپریشن کے تمام کرداروں کی معافی کو تیار
اسلام آباد: لال مسجد کے خطیب مولانا عبد العزیز کا کہنا ہے کہ وہ پرویز مشرف سمیت لال مسجد آپریشن کے تمام کرداروں کو معاف کرنے کے لیے تیار ہیں اور جلد یہ کیس واپس لینے کا اعلان کریں گے۔ اسلام آباد کی مقامی عدالت سے دو مقدمات میں عبوری ضمانت کے بعد میڈیا سے بات کرتے ہوئے مولانا عبد العزیز نے کہا کہ میرے خاندان کے تقریبا تمام افراد پرویز مشرف سمیت لال مسجد آپریشن کے تمام کرداروں کو معاف کرنے اور مقدمہ واپس لینے کے لیے تیار ہیں، میں جلد پریس کانفرنس میں اس کا اعلان کروں گا جبکہ یہ فیصلہ کسی دباؤ یا ڈیل کا نتیجہ نہیں ہے۔ انہوں نے کہا کہ ملک کے دیگر افراد کی طرح پرویز مشرف بھی مسلمان ہونے کے ناطے میرے بھائی ہیں اور اگر ملک میں قرآن و سنت کی تعلیمات کا نفاذ ہوتا تو سابق صدر سے لال مسجد والی غلطی نہ ہوتی۔ ان کا کہنا تھا کہ آج ہمارے ملک کا المیہ یہ ہے کہ عدالتوں میں جھوٹے مقدمات درج ہو جاتے ہیں، پرویز مشرف نے بھی مجھ پر اور میرے خاندان پر چالیس سے زائد جھوٹے مقدمات درج کرائے، جن کی سماعت آج بھی ہو رہی ہیں۔ اس موقع پر انہوں نے سانحہ چارسدہ کی بھی مذمت کی اور کہا کہ وہ کئی بار سانحہ پشاور کی بھی مذمت کرچکے ہیں۔ ادھر لال مسجد کیس کے وکیل طارق اسد ایڈووکیٹ نے مولانا عبد العزیز کے اعلان کی مخالفت کرتے ہوئے کہا ہے کہ اگر انہوں نے ایسا کیا تو وہ ان کے خلاف مقدمہ درج کرائیں گے۔ ان کا کہنا تھا کہ لال مسجد آپریشن کا حصہ بننے والوں کو معاف کرنا مولانا عبد العزیز کا ذاتی معاملہ ہے، لیکن وہ سو سے زائد شہدا کے خون کو خود سے معاف نہیں کر سکتے۔ قبل ازیں مولانا عبدالعزیز جامعہ حفصہ کی طالبات اور دیگر افراد کے ہمراہ ایڈیشنل سیشن جج راجہ آصف کے روبرو پیش ہوئے۔ وکلا کے دلائل کے بعد عدالت نے دو مقدمات میں مولانا عبد العزیز کی عبوری ضمانت منظور کرتے ہوئے سماعت 25 فروری تک ملتوی کر دی۔ خیال رہے کہ مولانا عبد العزیز کے خلاف سول سوسائٹی کے مظاہرین کو دھمکیاں دینے اور کمیونٹی سینٹر گراونڈ میں شر انگیز تقریر کرنے پر تھانہ آب پارہ میں دو مقدمات درج ہیں۔


http://www.urdutimes.com/news/8608.html
سہیل محمد الزرعونی کی الطاف خانانی سے کسی بھی تعلق کی تردید
کراچی: متحدہ عرب امارات کے تجارتی گروپ کے سربراہ سہیل محمد الزرعونی نے منی لانڈرنگ کے الزام میں گرفتار الطاف خانانی سے کسی بھی تعلق کو مسترد کرتے ہوئے کہا ہے کہ الزرعونی ایکسچینج دبئی کا الطاف خانانی سے کبھی کوئی کاروباری لین دین نہیں رہا اور نہ ہی اُن کے گروپ کا کوئی تعلق ہے، تاہم اس ضمن میں تحقیقات کے حوالے سے ہر ممکن تعاون کے لیے تیار ہیں۔ کراچی میں جاری ایک بیان میں انہوں نے کہ الزرعونی ایکسچینج متحدہ عرب امارات کے مرکزی بینک سے لائسنس یافتہ ہونے کے ساتھ ساتھ تمام قانونی تقاضے پورے کرتے ہوئے 10 سال سے زائد عرصے سے امریکا، یورپی ممالک سمیت دنیا بھر میں خدمات فراہم کر رہاہے اور اچھی شہرت کا حامل ہے۔ سہیل محمد الزرعونی نے کہا کہ بغیر ثبوت صرف زبانی نام لینے سے الزام ثابت نہیں ہوتا۔ الطاف خانانی نے اگر الزرعونی ایکسچینج کانام لیا ہے تو اس کی سختی سے تردید کرتے ہیں اس کا نہ تو الزرعونی ایکسچینج سے کوئی تعلق ہے نہ ویزہ اور نہ ہی کاروبار سے کوئی تعلق ہے۔ انہوں نے کہا کہ چند پیسوں کی خاطر منی لانڈرنگ جیسے برے کام کے بارے میں سوچ بھی نہیں سکتے بلکہ قواعد کی پاسداری کرتے ہوئے کاروباری لین دین میں انتہائی احتیاط سے کام لیاجاتا ہے۔ انہوں نے کہاکہ متحدہ عرب امارات کے مرکزی بینک کی اجازت کے بغیر کوئی بھی ایکسچینج کمپنی کام کرنے کی اہل نہیں ہوتی جب کہ کسی بھی کمپنی سے کاروباری لین دین سے پہلے یو اے ای کے مرکزی بینک کی اجازت اور کلیئرنس لازمی ہوتی ہے۔ یو اے ای مرکزی بینک کے قوانین انتہائی سخت ہیں جن پر عمل کرنے کے بعد ہی ایکسچینج کمپنی یا بینک سے لین دین کیا جا سکتاہ ے حتیٰ کہ اگر کمپنی میں جنرل منیجر کی تقرری کرنی ہو تو پہلے اس کی تفصیلات مرکزی بینک کو فراہم کرنی پڑتی ہے اور پھر مرکزی بینک کی جانب سے انٹرویو اور این او سی کے بعد باقاعدہ طور پر جنرل منیجر کی تقرری عمل میں آتی ہے۔ سہیل الزرعونی نے کہا کہ مرکزی بینک ہر سال کمپنی کا باقاعدگی سے آڈٹ کرتا ہے اور پھر آڈٹ رپورٹ کو مدنظر رکھتے ہوئے لائسنس کی تجدید کی جاتی ہے۔ الزرعونی ایکسچینج کے لائسنس کی تجدید بھی مرکزی بینک کے آڈٹ کے بعد جون 2015 کی گئی جب کہ الطاف خانانی کے معاملے میں بھی مرکزی بینک نے ایک ماہ تک ازسرنو آڈٹ کے بعد الزرعونی ایکسچینج کو کلیئر قرار دیا۔ انہوں نے خانانی اینڈ کالیہ گروپ سے کاروباری لین دین سے متعلق سوال کے جواب میں کہا کہ یو اے ای کے مرکزی بینک کی اجازت اور کلیئرنس کے بعد خانانی اینڈ کالیہ گروپ سے ساتھ کچھ عرصے کام کیا اور مرکزی بینک کے ذریعے ہی کارباری لین دین ہوتا تھا لیکن جب وہ مسائل سے دوچار ہوا تو الزرعونی ایکسچینج نے اپنی ڈیل ختم کر دی اور پھر ہمارا اس گروپ سے ہر قسم کاروباری تعلق ختم ہو گیا۔


http://www.urdutimes.com/news/8603.html
محکمہ صحت کی 93 عمارتیں خطرناک قرار
سرگودھا: بلڈنگز حکام نے ضلع بھر میں محکمہ صحت کی 93 عمارتوں کو خطرناک قرار دے کر رپورٹ ضلعی حکومت کو ارسال کر دی، جس میں مطلوبہ فنڈز کا تخمینہ بھی لگایا گیا ہے، ان میں بنیادی مراکز صحت، رورل ڈسپنسریاں بھی شامل ہیں، اور بلڈنگ حکام کے مطابق جو کسی بھی وقت سانحہ کا سبب بن سکتی ہیں، زیادہ تر عمارتیں سیم کے باعث انتہائی خستہ حال ہیں جہاں آنیوالے مریضوں اور عملے کو مشکلات در پیش ہیں، بلڈنگز حکام نے ضلع بھر میں چیکنگ کے دوران تحصیل سرگودھا کی 30، بھلوال کی1 2، ساہیوال میں 5، کوٹ مومن میں 9، شاہ پور اور سلانوالی میں 14, 14عمارتوں کی نشاندہی کرتے ہوئے ان کی جزوی یا مکمل تعمیر کیلئے لگ بھگ 3 کروڑ روپے لاگت کا تخمینہ لگایا ہے۔


http://www.urdutimes.com/news/8602.html
نجی موبائل کمپنیوں کے جعلی کارندے صارفین کو لوٹنے میں مصروف
سرگودھا: مختلف نجی موبائل کمپنیوں کے نام سے میسج کے ذریعے قرعہ اندازیوں کے ذریعے انعامات کا لالچ دے کر صارفین کو لوٹنے کا سلسلہ عروج پر پہنچ گیا،جب کہ وزار ت داخلہ نے اس سلسلہ میں روک تھام کیلئے ضلعی انتظامیہ اور پولیس کو خصوصی ٹاسک بھی سونپ رکھا ہے اس کے باوجود مخصوص نمبروں سے پیغامات کے ذریعے لوٹمار کا بازار گرم ہے، اکثر صارفین ان کا شکار ہو چکے ہیں، نوسر بازوں کی طرف سے صبح سے میسجز آنا شروع ہو جاتے ہیں کہ ''آپ کا نمبر گرینڈ پرائز کیلئے چن لیا گیا ہے اور دس گھنٹے بعد آپ بھی پانچ لاکھ روپے کے حق دار بن سکتے ہیں، فوری جواب دیں جس کے بعد صارف کارڈ لوڈ کروا کر ہاں جواب دیتا ہے تو کارڈ میں موجود تمام رقم غائب ہو جاتی ہے'' جس کے باعث صارفین کو شدید مشکلات کا سامنا ہے، مختلف طریقوں سے ایک ہی طرز پر کئے جانیوالے میسج صارفین کیلئے وبال جان بنے ہوئے ہیں، شہریوں نے حکومت کو فوری طور پر چیک اینڈ بیلنس اور کاروائی کا مطالبہ کیا ہے۔


http://www.urdutimes.com/news/8599.html
عزیر بلوچ کے دوران تفتیش سنسنی خیز انکشافات
کراچی: لیاری گینگ وار کے سرغنہ عزیر بلوچ کے دوران تفتیش سنسنی خیز انکشافات سامنے آئے ہیں، غیر ملکی خفیہ اداروں سے مضبوط روابط رہے اہم سیاسی رہنما نے رحمان ڈکیت کو پولیس کے ہاتھوں مروایا خالد شہنشاہ کو بلاول ہاوس سے زبردستی باہر بھیج کر قتل کرایا گیا۔ تفصیلات کے مطابق لیاری گینگ وار کے سرغنہ عزیر بلوچ نے غیر ملکی خفیہ ادارے سے روابط کا اعتراف کر لیا۔ یہ بھی مان لیا کہ مختلف سرکاری محکموں میں بھرتیوں اورعلیحدگی پسند بلوچ رہنما ڈاکٹر اللہ نذر کو لیاری میں روپوش کرائے جانے میں بھی وہی ملوث تھا۔ عزیر بلوچ نے لیاری کے دو ارکان سندھ اسمبلی کو اپنا حلف یافتہ بھی قرار دے دیا۔ تفتیشی ذرائع کا کہنا ہے کہ عزیر بلوچ نے ہمسایہ ملک کی خفیہ ایجنسی سے روابط کا اعتراف کیا ہے اور فرار کے بعد اسی ایجنسی کی مدد سے وہ پہلے ایران پھر مسقط اور پھر دبئی پہنچا تھا جہاں پیپلز پارٹی کے بعض اہم رہنماوں نے اس سے رابطہ بھی کیا لیکن عزیر بلوچ نے کہا ہے کہ وہ صرف آصف علی زرداری سے مل کر اختلافات کے حوالے سے بات کرنا چاہتا تھا جو ممکن نہ ہو سکا۔ دوران تفتیش عزیر بلوچ نے کالعدم بلوچستان لبریشن فرنٹ کے چیئرمین اور مطلوب ترین علیحدگی پسند رہنما ڈاکٹر اللہ نذر بلوچ کو لیاری میں روپوش کروائے جانے کا بھی اعتراف کر لیا ہے۔ تفتیشی ذرائع کا کہنا ہے کہ عزیر بلوچ نے محکمہ لیبر پولیس اور فشریز میں بھرتیاں کروانے اور فشریز کے گرفتار وائس چیئرمین سلطان قمر صدیقی سے اسلحے کی خرید و فروخت کا بھی انکشاف کیا ہے۔ عزیر نے تفتیش کاروں کو بتایا ہے کہ پیپلز پارٹی نے لیاری میں ثانیہ ناز، جاوید ناگوری اور عدنان بلوچ کو اسی کے کہنے پر ٹکٹ دئیے اور یہ بھی بتایا کہ لیاری سے رکن سندھ اسمبلی منتخب ہونے والی ثانیہ ناز اور جاوید ناگوری عزیر بلوچ کی وفاداری کا حلف اٹھا چکے ہیں۔ دریں اثنا عزیر بلوچ کے خلاف مقدمات فوجی عدالت کو بھجوانے کا فیصلہ کر لیا گیا ہے۔ نیشنل ایکشن پلان کے تحت کالعدم تنظیم کے دہشت گردوں کا ٹرائل ملٹری کورٹ میں کیا جائے گا عزیر بلوچ کا تعلق بھی کالعدم تنظیم سے ہے۔ ذرائع کے مطابق نیشنل ایکشن پلان میں طے کیا گیا تھا کہ کالعدم تنظیم کے دہشت گردوں کے مقدمات فوجی عدالتوں میں چلائے جائیں گے۔ اسی فیصلے کے تحت کالعدم امن کمیٹی کے سر پرست عزیر بلوچ کے مقدمات بھی فوجی عدالتوں کو بھیجے جائیں گے۔ دوسری جانب رینجرز نے عزیر بلوچ کی جے آئی ٹی کے لیے محکمہ داخلہ سندھ کو خط لکھ دیا۔ انسداد دہشت گردی عدالت کے منتظم جج نے 15 روز میں عزیر بلوچ کی جے آئی ٹی مکمل کر کے رپورٹ پیش کرنے کا حکم دیا تھا۔ عزیر بلوچ کی جے آئی ٹی مکمل ہونے کے بعد وزارت داخلہ سے فوجی عدالت کو کیس بھیجنے کی منظوری لے گی۔ ذرائع کا کہنا ہے کہ عزیر بلوچ کے مقدمات 90 روزہ ریمانڈ مکمل ہونے سے پہلے ہی فوجی عدالت کو بھیجے جا سکتے ہیں۔


http://www.urdutimes.com/news/8594.html
اسلام آباد: جامعہ حفصہ میں آپریشن کی تیاری مکمل
اسلام آباد: لال مسجد کے ذیلی مدرسہ برائے خواتین جامعہ حفصہ میں مشکو ک افراد کی متوقع رہائش پر سیکورٹی فورسز نے آپریشن کی تیاری مکمل کرلی ہے، آپریشن آئندہ 72 گھنٹوں میں کسی بھی وقت کیا جا سکتا ہے، جامعہ حفصہ انتظامیہ نے متوقع آپریشن سے نمٹنے کے لیے جوابی حکمت عملی وضع کرنا شروع کر دی ہے طالبات کی چھٹیاں ختم کرکے فوری حاضر ی کی ہدایات بھی جاری کی گئی ہیں۔ مصدقہ ذرائع نے آن لائن کو بتایا کہ حساس اداروں نے وفاقی وزارت داخلہ کو اپنی رپورٹ میں آگاہ کیا ہے کہ لال مسجد کے ذیلی مدرسہ برائے خواتین جامعہ حفصہ میں مشکوک افراد رہائش پذیر ہیں اور ان میں ایسے لوگ بھی ہیں جو مبینہ طورپر دہشت گرد ہوسکتے ہیں ہمیں اس کے لیے آپریشن کی اجازت دی جائے۔ جس پر وزارت داخلہ نے دیگر ذرائع سے معلومات اکٹھی کی ہیں اور قانونی نافذ کرنے والے اداروں کو آپریشن کی باضابطہ اجازت کسی بھی وقت دی جاسکتی ہے قانون نافذ کرنے والے اداروں نے اپنی تیاریاں مکمل کر لی ہیں۔ ذرائع کا کہنا ہے کہ آپریشن سے قبل جامعہ حفصہ کے اردگرد پورے علاقے کو گھیرے میں لیا جائے گا اور آس پاس کے پورے علاقے کی تلاشی لی جائے گی آنے جانے والے خواتین وحضرات کی جامع تلاشی اور قومی شناختی کارڈ بھی چیک کیا جائے گا۔ بعض ذرائع کا یہ بھی کہنا ہے کہ قومی شناختی کارڈ کی پڑتال اور گرد اقدامات پہلے سے جاری ہیں اور اب بھی باقاعدہ طور پر شناختی کارڈ چیک کیے جا رہے ہیں۔ آپریشن سے قبل ہی سخت قسم کا سیکورٹی حصار پہلے ہی جامعہ حفصہ کے گرد قائم کر دیا گیا ہے اس حصار میں پاکستان رینجرز، انسداد دہشت گردی اسکوارڈ، ایلیٹ اور پولیس کی نفری شامل ہیں یہ ادارے درجہ بدرجہ تعینات کیے گئے ہیں سیکورٹی ادارے پوری طرح الرٹ ہیں جبکہ ایس ایس پی آپریشن اس تمام عمل کی خود نگرانی کر رہے ہیں جیسے ہی حکام بالا سے ہدایات موصول ہوں گی آپریشن شروع کر دیا جائے گا۔ دوسری جانب جامعہ حفصہ کی انتظامیہ نے بھی سیکورٹی اداروں کی بڑھتی ہوئی نقل وحرکت اور خطرے کا ادراک کرتے ہوئے جوابی اقدامات شروع کر دئیے ہیں۔ طالبات کو ہر طرح کی صورت حال سے نبردآزما ہونے کے لیے ہر طرح سے تیار رہنے کا کہا گیا ہے جو طالبات چھٹیوں پر گھر گئی ہوئی تھیں انہیں بھی واپس آنے کی ہدایت کر دی گئی ہے جس پر طالبات کی واپسی شروع ہوگئی ہے۔ آن لائن کے رابطہ کرنے پر آئی جی اسلام آباد پولیس خالد خٹک کے بارے میں بتایا گیا کہ وہ میٹنگ میں ہیں اس لیے ایس ایس پی آپریشن سے بات کر لیں جبکہ ایس ایس پی آپریشن سے رابطہ کرنے پر بتایا گیا کہ آپریشن کی کوئی تیاری نہیں ہے سیکورٹی صورت حال کے پیش نظر سیکورٹی حصار لگایا گیا ہے۔


http://www.urdutimes.com/news/8593.html
پی آئی اے ملازمین پر فائرنگ، سیاسی جماعتوں کا ملک گیر احتجاج کا اعلان
اسلام آباد: پی آئی اے ملازمین پر فائرنگ کے واقعہ پر ریلوے یونین' جماعت اسلامی ' پاکستان عوامی تحریک اور دیگر سیاسی جماعتوں نے (بدھ کو) ملک گیر احتجاج ک اعلان کر دیا۔ تفصیلات کے مطابق پی آئی اے ملازمین پر تشدد کے واقعہ کے بعد ریلوے یونین نے بھی ملازمین سے اظہار یکجہتی کے لئے آج ملک بھر میں احتجاج اور ہڑتال کا اعلان کر دیا ہے مزدور یونین اور دیگر یونینز کے ساتھ جماعت اسلامی پاکستان اور پاکستان عوامی تحریک نے بھی بدھ کے روز ملک گیر احتجاج کرنے کا اعلان کیا ہے۔


http://www.urdutimes.com/news/8592.html
تھر پارکر میں غذائی قلت سے مزید 2 بچے جاں بحق
تھر پارکر: صحرائے تھر میں موت کا رقص جاری ہے، چھاچھرو کے نجی ہسپتال میں غذائی قلت سے بیمار مزید 2 بچے چل بسے، 33 روز میں جاں بحق کی تعداد 122ہو گئی۔ تھر پارکر میں غذائی قلت سے بیمار بچوں کی ہلاکتوں کا سلسلہ نہ رک سکا، صحرائے تھر میں مزید دو پھول مرجھا گئے، چھاچھرو کے نجی ہسپتال میں دو سالہ ربنواز سنگراسی دم توڑ گیا اور 5 روز کا علی گل سنگراسی بھی موت کی وادیوں میں چلا گیا۔ جب کہ تھر پارکر میں 33 روز میں غذائی قلت سے جاں بحق کی تعداد 122 تک پہنچ گئی، سائیں سرکار کی طرف سے متاثرہ علاقوں میں صحت کی ٹیمیں مقرر کرنے سمیت صحت کی بہتری کے تمام تر اعلانات صرف اعلانات ہی رہ گئے، متاثرہ دیہات میں لوگ حکومتی امداد کے منتظر ہیں، جب کہ صوبائی حکومت کی طرف سے غذائی قلت کو کم کرنے کے لیے کوئی خاطر خواہ اقدامات نہ کیے گئے چھاچھرو ، کھینسر، چیلھار سمیت درجنوں نجی ہسپتالوں میں بھی بیمار بچوں کی آمد کا سلسلہ تیزی سے جاری ہیں۔


http://www.urdutimes.com/news/8589.html
ہڑتالوں اور دھمکیوں کا کلچر قبول نہیں کرینگے، نواز شریف
ساہیوال: وزیراعظم محمد نوازشریف نے کہا ہے کہ ہڑتالوں اور دھمکیوں کا کلچر قبول نہیں کرینگے، پی آئی اے کے کسی ملازم کو نہیں نکالا جائے گا، پی آئی اے کے نام پر سیاست ہو رہی ہے، صورتحال برداشت نہیں جو ملازم نوکری پر نہیں آئے گا فارغ ہوگا۔ میڈیا سے گفتگو کرتے ہوئے انہوں نے کہا کہ حکومتی پالیسیوں سے معیشت ترقی کر رہی ہے بجلی کی فراہمی کے ساتھ سستی بجلی کی فراہمی ترجیح ہے۔ معیشت ترقی کرے گی تو برآمدات میں اضافہ ہوگا اور کسان بھی خوشحال ہوں گے۔ انہوں نے کہا کہ ملکی تاریخ میں پہلی بار تیزی سے تاریخ ہو رہے ہیں، پاک چین اقتصادی راہداری منصوبے پر بھی کام ہو رہا ہے۔ انہوں نے کہا کہ پی آئی اے میں سیاست ہو رہی ہے، بعض سیاسی جماعتیں وہاں لوگوں کی پشت پناہی کر رہی ہیں، پی آئی اے کو روزانہ 10 کروڑ روپے کا نقصان ہو رہا ہے، ہڑتال پاکستان کے ساتھ زیادتی ہے، زیادتی کرنے والوں کو اپنے کئے کا خمیازہ بھگتنا پڑے گا۔ انہوں نے کہا کہ ہڑتال کرنے والے اور نوکری پر نہ آنے والے جیل میں جاسکتے ہیں اور نوکری سے بھی فارغ ہوں گے، کام پر آنے والے بہترین لوگ ہیں۔ انہوں نے کہا کہ اپوزیشن لیڈر کا احترام کرتا ہوں انہیں آگاہ کرنا چاہتا ہوں کہ ذوالفقار علی بھٹو نے 1976ء میں بھی لازمی خدمات ایکٹ نافذ کیا تھا۔ #h#


http://www.urdutimes.com/news/8586.html
کراچی: پی آئی ملازمین اور پولیس میں تصادم، 2 افراد ہلاک
کراچی: کراچی میں پی آئی اے ہیڈ آفس کے قریب احتجاجی ملازمین اور پولیس میں تصادم میں فائرنگ سے 2 ملازمین ہلاک اور 12 زخمی ہوگئے، جوائنٹ ایکشن کمیٹی کے سہیل بلوچ نے الزام عائد کیا کہ مظاہرین پر گولیاں رینجرز نے چلائیں۔ ترجمان رینجرز نے فائرنگ کرنے کی تردید کردی ہے جبکہ ڈی آئی جی ایسٹ کامران فضل کا کہنا ہے کہ نہیں معلوم مظاہرین پر گولیاں کس نے چلائیں، خول سے فائرنگ کرنے والوں کا پتا چلائیں گے۔ نجی اسپتال کے ترجمان کے مطابق فائرنگ سے ہلاک ہوئے ایک شخص کی شناخت عنایت رضا کے نام سے ہوئی ہے۔ ادھر ڈاکٹر سیمی جمالی کا کہنا ہے کہ جناح اسپتال میں فائرنگ اور لاٹھی چارج سے زخمی 4 افراد لائے گئے، ایک زخمی کو پیٹ اور دوسرے کو بازو میں گولی لگی ہے۔ ترجمان رینجرز کا کہنا ہے کہ جناح ٹرمینل پر مظاہرین کو منتشر کرنے کیلئے کوئی فائرنگ نہیں کی گئی۔ ادھرڈی آئی جی ایسٹ کامران فضل کا کہنا ہے کہ فائرنگ پولیس نے نہیں کی، ہمیں ہدایت دی تھی کہ مظاہرین سے بات چیت کی جائے۔ انہوں نے کہا کہ ہمیں مظاہرین کے ساتھ سختی کے بجائے روکنے کی ہدایات دی گئی تھیں۔ کامران فضل کا کہنا ہے کہ قانون نافذ کرنے والے اداروں نے پہلے واٹر کینن کا استعمال کیا، ابھی تک زخمیوں اور گرفتار افراد کے بارے میں اطلاعات نہیں ہیں۔


http://www.urdutimes.com/news/8581.html
گلگت: یونیورسٹی طالبہ سے اجتماعی زیادتی، 4 ملزمان گرفتار
گلگت: عدالت نے گلگت میں یونیورسٹی طالبہ کو مبینہ اجتماعی زیادتی کا نشانہ بنانے والے گرفتار چاروں ملزمان کو چھ روزہ جسمانی ریمانڈ پر پولیس کے حوالے کر دیا۔ نیور پولیس کے مطابق یونیورسٹی کی طالبہ نے اپنی ایک درخواست میں پولیس کو بتایا کہ اسے شادی کا جھانسہ دیکر مضافاتی علاقے اوشکھا نداس کے ایک گھر میں دھوکہ سے بلوایا گیا جہاں مرکزی ملزم کے دیگر 3 ساتھی بھی موجود تھے۔ اجتماعی زیادتی کا نشانہ بنانے کے بعد ملزمان فرار ہو گئے۔ پولیس کے مطابق واقعے کے بعد مختلف مقامات پر چھاپے مار کر یونیورسٹی کے ایک طالب علم سمیت چاروں ملزمان کو پولیس نے گرفتار کر لیا ہے۔ گذشتہ روز تمام ملزمان کو عدالت میں پیش کیا گیا جہاں پولیس نے ملزمان کا چھ روزہ جسمانی ریمانڈ حاصل کر لیا ہے اور مختلف پہلووں سے تفتیش جاری ہے۔


http://www.urdutimes.com/news/8578.html
نیشنل کائونٹر ٹیرارزم اتھارٹی کی جدید ویب سائیٹ لانچ
اسلام آباد: وزارت داخلہ نے گرچہ نیشنل کائونٹر ٹیرارزم اتھارٹی (نیکٹا) کی نئی وی سائیٹ جاری کر دی تاہم اس ویب سائیٹ پر ایسا کوئی مواد اور معلومات نہیں ہیں جو انسداد دہشت گردی سرگرمیوں سے متعلق ہو۔ میڈیا رپورٹس کے مطابق سرکاری اعلامیہ میں کہا گیا ہے کہ ویب سائیٹ کو وزیر داخلہ کی ہدایت پر مکمل طور پر فعال کر دیا گیا ہے اور اس کا مقصد عوام کو نیشنل کائونٹر ٹیرارزم اتھارٹی کے حوالے سے آگاہ رکھنا ہے تاہم ویب سائیٹ میں ٹیکنا 2013ء ایکٹ موجود ہے جس کے تحت 20 نکاتی ایکشن پلان تشکیل دیا گیا تاہم اس ویب سائیٹ پر دہشت گردی سے متعلق واقعات یا حکومتی کامیابیوں کے حوالے سے کوئی ڈیٹا موجود نہیں ہے۔ پی پی پی رہنما فرحت اللہ بابر نے کہا ہے کہ ویب سائیٹ پر انسداد دہشت گردی سرگرمیوں سمیت کالعدم تنظیموں کے بارے میں ڈیٹا موجود ہونا چاہئے۔


http://www.urdutimes.com/news/8541.html
عزیر بلوچ کو کبھی دانستہ نہیں ملی، شرمیلا فاروقی
اسلام آباد: پاکستان پیپلزپارٹی کی رہنما شرمیلا فاروقی نے کہا ہے کہ عزیر بلوچ کو کبھی دانستہ نہیں ملی تاہم کسی پارٹی میں اگر مدعو کیا جاتا تو وہاں اگر وہ بھی ہوتے تو میری مجبوری ہوتی تھی۔ ان خیالات کا اظہار انہوں نے خصوصی گفتگو میں کیا۔ شرمیلا فاروقی کا مزید کہنا تھاکہ میں قرآن مجید پر ہاتھ رکھ کرکہتی ہوں کہ عزیر بلوچ کے کبھی گھر نہیں گئی، عزیر بلوچ کو دوران تفتیش کھل کر ان افراد کے بیانات دینے چاہئیں جو انہیں جرائم میں دھنستے رہے ہیں۔


http://www.urdutimes.com/news/8532.html
وزیر اعظم، وزیر داخلہ کے درمیان پھر تنازعے کا امکان
اسلام آباد: وزیر اعظم اور وزیر داخلہ کے درمیان ایک بار پھر اپوزیشن لیڈر کو منانے کے معاملہ پر تنازعے کا امکان پیدا ہو گیا ہے، چوہدری نثار علی خان اپنی پریس کانفرنس کے حرف بہ حرف پر ڈٹ گئے، اپوزیشن لیڈر سے رابطہ نہ کرنے کا دو ٹوک جواب دیکر وزیر اعظم کو مزید پریشانی میں مبتلا کر دیا ہے۔ آن لائن کو ذرائع سے معلوم ہوا ہے کہ وزیر اعظم میاں محمد نواز شریف نے گزشتہ دنوں ہونیوالی ملاقات میں وفاقی وزیر داخلہ چوہدری نثار علی خان سے مسکراتے ہوئے کہا کہ آپ کی ایک پریس کانفرنس سے ہم پریشان ہو جاتے ہیں، اپوزیشن لیڈر سے متعلق جو باتیں کی گئیں وہ ماحول ایسا اب نہیں تھا، لہٰذا میری خواہش ہے کہ سید خورشید شاہ سے صلح کروائی جائے۔ وزیر اعظم کے دلچسپ مکالمے پر وفاقی وزیر داخلہ چوہدری نثار علی خان نے کہا کہ پارٹی قائد کا جو بھی حکم ہو گا تسلیم کیا جائے گا تاہم پریس کانفرنس کے حرف بہ حرف پر قائم ہوں اور ہو سکتا ہے کہ فون پر رابطہ بھی نہ کر پاؤں۔ ذرائع نے بتایا کہ وفاقی وزیر اور وزیر اعظم کے درمیان طے پایا کہ آئندہ قومی اسمبلی اجلاس میں اپوزیشن لیڈر کی جانب سے کی جانے والی تقریر کا جواب وفاقی وزیر داخلہ نہیں دیں گے اور اس تشویش کو ٹھنڈا کرنے کیلئے خواجہ سعد رفیق یا وفاقی وزیر احسن اقبال ہی جواب دیں گے تاکہ معاملہ مزید الجھن کا شکار نہ ہو۔


http://www.urdutimes.com/news/8523.html
کراچی، شادی ہال سے ملنے والی بچی سے زیادتی کا انکشاف
کراچی: کراچی کے علاقے اورنگی ٹاون میں شادی ہال سے ملنے والی بچی کی لاش کی میڈیکل رپورٹ آ گئی، پولیس کے مطابق بچی کو زیادتی کے بعد قتل کیا گیا، شادی ہال کے مینجر سمیت دس افراد کو حراست میں لے کر تفتیش شروع کر دی گئی ہے، دو ویٹرز کی گرفتاری کیلئے اندرون سندھ چھاپے مارے جا رہے ہیں، بچی کی نماز جنازہ ادا کر دی گئی ہے۔ تفصیلات کے مطابق اورنگی ٹاون میں واقع شادی ہال سے ملنے والی بچی کی لاش کی میڈیکل رپورٹ موصول ہو گئی ہے جس کے مطابق بچی کو زیادتی کے بعد قتل کیا گیا۔ پولیس نے شادی ہال کے ایک ویٹر کو اندرون سندھ سے گرفتار کر لیا جب کہ شادی ہال کے منیجر سمیت دس ملازمین کو پہلے ہی حراست میں لے چکی ہے جن سے تفتیش جاری ہے۔ دوسری جانب ایس پی اورنگی ٹائون علی آصف نے تفتیشی ٹیم کے ہمراہ شادی ہال کا جائزہ لیا اور شواہد اکٹھے کیے۔ یاد رہے کہ دو روز قبل شادی ہال میں تقریب کے دوران بچی لاپتہ ہو گئی تھی جس کی لاش اتوار کو شادی ہال کے پانی کے ٹینک سے ملی تھی۔ چھ سالہ بچی کی میڈیکل رپورٹ میں زیادتی ثابت ہونے کے بعد پولیس کی تفتیشی ٹیم تشکیل دی گئی۔ پولیس نے شادی ہال کے مالک کو بھی شامل تفتیش کر لیا ہے۔ دوسری جانب پیر کو بچی کی نمازجنازہ گلشن ضیا اورنگی ٹائون میں ادا کر دی گئی۔ جس میں علاقہ مکینوں نے بڑی تعداد میں شرکت کی۔ بچی کو مقامی قبرستان میں سپرد خاک کر دیا گیا۔


http://www.urdutimes.com/news/8520.html
حکومت کیخلاف گرینڈ الائنس، خورشیدشاہ نواز لیگ کیخلاف سرگرم
اسلام آباد: اپوزیشن لیڈر سید خورشید شاہ نواز حکومت کیخلاف سرگرم ہوگئے، حکومت کے خلاف گرینڈ سیاسی اتحاد بنانے کیلئے تمام سیاسی رہنماؤں سے رابطے کئے ہیں، سیاسی جماعتوں کے سربراہوں نے حکومت کے خلاف الائنس بنانے کیلئے گرین سگنل دیدیا ہیں۔ آن لائن ذرائع نے بتایا کہ اپوزیشن لیڈر سید خورشید شاہ حکومت کی مخالفت میں سرگرم ہوگئے ہیں اور نوازلیگ کے خلاف گرینڈ سیاسی الائنس بنانے کے لئے سیاسی رہنماؤں سے رابطے کئے ہیں۔ خورشید شاہ شیڈول کے برعکس ہنگامی طور پر وفاقی دارالحکومت پہنچ گئے ہیں۔ ذرائع کے مطابق سید خورشید شاہ پر مسلسل لگائے جانے والے الزامات کی وجہ سے انہوں نے حکومت کو ٹف ٹائم دینے کیلئے تمام سیاسی جماعتوں سے رابطہ کیا ہے جس پر تمام سیاسی جماعتوں نے خورشید شاہ کو حمایت کا یقین دلایا ہے۔ خورشید شاہ اور نوازشریف حکومت کے مابین وزیر داخلہ چوہدری نثار علی خان کی پریس کانفرنس سے شروع ہوا تھا جو ہر دن گزرنے کے ساتھ ساتھ شدت اختیار کرتا جا رہا ہے۔ خورشید شاہ نے چوہدری نثار کے الزامات کا جواب دینے کیلئے قومی اسمبلی کا اجلاس بلانے کی ریکوزیشن بھی دے رکھی ہے وہ اسمبلی فلور پر حکومت مخالف تحریک شروع کرنے کا اعلان بھی کرسکتے ہیں۔ خورشید شاہ پر الزام عائد کیا گیا تھا کہ وہ حکومت کے ساتھ مک مکا کرتے ہوئے اربوں روپے فائدے حاصل کر چکے ہیں تاہم خورشید شاہ اس بیان پر خاموشی اختیار کر رکھی ہے۔ خورشید شاہ نے اس سلسلے میں حکومت مخالف سیاسی الائنس بنانے کیلئے سرگرم ہیں اور اسمبلی فلور پر حکومت کو سخت جواب دینے کا عندیہ دے چکے ہیں۔


http://www.urdutimes.com/news/8519.html
آرمی ایکٹ میں مجوزہ ترمیم کا بل مسترد
اسلام آباد: قومی اسمبلی کی قائمہ کمیٹی برائے دفاع نے آرمی ایکٹ میں مجوزہ ترمیم کا بل مسترد کر دیا ہے ۔ چیئرمین قائمہ کمیٹی نے ریمارکس دیتے ہوئے کہا ہے کہ فوج مشکل حالات سے دو چار ہے اس مرحلہ پر آرمی ایکٹ میں ترامیم کرنا قومی مفاد کیخلاف ہو گا۔ قومی اسمبلی کی قائمہ کمیٹی برائے دفاع کا اجلاس ایم این اے شیخ روحیل اصغیر کی صدارت میں ہوا جس میں شیری مزاری، سعید خان مہناس، چوہدری جنید انور، نواب علی وسان ، سید مصطفی محمود ، شاہدہ اختر علی ، عامر ڈوگر ، اعجاز الحق کے علاوہ سیکرٹری دفاع عالم خٹک نے بھی شرکت کی۔ آرمی ایکٹ میں یہ مجوزہ ترمیم کرنے کی تجویز شاہد اختر علی نے دی تھی انہوں نے ترمیم میں موقف اختیار کیا تھا کہ قانون میں مذہب کے نام پر دہشتگردی کرنے والوں کی ازسرنو تعریف کی جائے۔ آرمی ایکٹ میں بعض اہم شقوں میں ترمیم کی جائے تاکہ انصاف کے تقاضے پورے کئے جا سکیں۔ سیکرٹری دفاع جنرل ریٹائرڈ عالم خٹک نے کہا کہ پارلیمنٹ کو قوانین بنانے اور موجودہ قوانین میں ترامیم کرنے کا اختیار ہے اگر کمیٹی آرمی ایکٹ میں ترمیم کرنا چاہتی ہے تو کوئی اعتراض نہیں ایم این اے اعجاز الحق نے کہا کہ آرمی ایکٹ کو ہرگز نہ چھیڑا جائے اس سے مزید مسائل جنم لیں گے کمیٹی کے چیئرمین روحیل اصغر شیخ نے کہا کہ قوم نے فوج کو جو ٹاسک سونپا وہ احسن طریقے سے سر انجام دے رہی ہے فوج نے اپنے مقاصد اور اہداف میں اہم کامیابیاں حاصل کیں ہیں اس لئے اس نازک مرحلہ پر آرمی ایکٹ میں ترمیم نامناسب ہو گی اس لئے اس ایکٹ کو ہرگز نہ چھیڑا جائے تاہم اگر پارلیمنٹ کی اکثریت ایکٹ میں ترمیم کرنے کے حق میں ووٹ دیتی ہے تو کمیٹی اس بل کا ازسرنو جائزہ لے گی پیپلز پارٹی کے ایم این اے نواب علی وسان اور مصطفے محمود نے بھی آرمی ایکٹ میں ترمیم کرنے کی شدید مخالفت کی قائمہ کمیٹی دفاع نے اتفاق رائے سے آرمی ایکٹ میں شاہدہ اختر علی کا ترمیمی بل مسترد کر دیا۔


http://www.urdutimes.com/news/8516.html
حکمران لاشو ں پر میٹرو ٹرین بنانیکی ضد چھوڑ دیں، چوہدری سرور
لاہور: تحر یک انصاف پنجاب کے سابق صوبائی آرگنائزر چوہدری محمد سرور نے کہا ہے کہ حکمران میٹرو ٹرین کے معاملے میں شہریوں کیلئے کسی ''ہلاکو خان ''سے کم نہیں'حکمران غریبوں کی ''لاشو ں'' پر میٹرو ٹرین بنانے کی ضد چھوڑ دیں ورنہ قوم اور تاریخ ان کو کبھی معاف نہیں کریگی حکمران اورنج لائن ٹرین کے معاملے پر عوامی امنگوں کے بر عکس اقدام کر کے اپنے پائوں پر کلہاڑی مار رہے ہیں'ہزار وں لوگوں سے روزگار چھینے والے حکمران کسی منہ سے خود کو جمہو ری اور عوامی کہہ رہے ہیں 'تحر یک انصاف میٹرو ٹرین منصوبے کے متاثرین کے ساتھ ہیں اور عمران خان بھی متاثرین کے ساتھ ملکر احتجاج کر یں گے۔ سوموار کے روز میڈیا سے گفتگو کرتے ہوئے تحر یک انصاف پنجاب کے سابق صوبائی آرگنائزر چوہدری محمد سرور نے کہا کہ حکمران صرف اپنی کر پشن اور لوٹ مار کیلئے میٹرو ٹرین کے منصوبے پر ضد کر رہے ہیں اگر حکمرانوں کو غریب عوام کی تھوڑی سی بھی فکر ہوتی تو حکمران ان کے ساتھ ایسا سلوک نہ کرتے۔ انہوں نے کہا کہ بدقسمتی سے عام انتخابات میں (ن) لیگ کو ووٹ دینے والے لوگ بھی آج ان کے پالیسوں سے اس قدر تنگ آئے ہوئے ہیں کہ ان کو اب (ن) لیگ کے نام سے بھی خوف آتا ہے۔ انہوں نے کہا کہ جمہو ری حکمرانوں کی ذمہ داری ہوتی ہے کہ وہ عوامی امنگوں کو تر جیح دیکر فیصلے کر یں مگر یہاں پرمعاملہ بالکل الٹ ہو چکا ہے کیونکہ حکمران اپنی خواہشات کو پورا کر نے کیلئے غر یبوں کیلئے ہلاکو خان بنے ہیں اورنج لائن ٹرین منصوبے سے غریبو ں کا معاشی قتل ہو رہا ہے مگر عوام کے احتجاج کے باوجود حکمران میٹرو ٹرین بنانے پر بضد ہیں۔


http://www.urdutimes.com/news/8508.html
نیشنل ایکشن پلان پر عمل درآمد سے ایک انچ پیچھے نہ ہٹنے کا عزم
اسلام آباد: سیاسی و عسکری قیادت نے بچوں کو پڑھانے اور دہشت گردوں کو بھگانے کے عزم کو دہراتے ہوئے کہا ہے کہ نیشنل ایکشن پلان پر عمل درآمد سے ایک انچ پیچھے نہیں ہٹیں گے، دہشت گردوں کو ملک کے کونے کونے سے ڈھونڈ کر انجام تک پہنچایا جائیگا، ضرب عضب آپریشن آخری دہشت گرد کے خاتمے تک جاری رہے گا جب کہ وزیر اعظم میاں نواز شریف نے کہا ہے کہ بچوں کو سکول جانے سے روکنے والوں کو شکست دے کر دم لیں گے، شہداء کی قربانیاں رائیگاں نہیں جائیں گے، معصوم لوگوں کے خون کے ہر قطرے کا حساب لیں گے۔ وزیر اعظم نواز شریف کی زیر صدارت ہونے والے سیاسی و عسکری قیادت کے اعلیٰ سطح کے اجلاس میں ملک کے ہر کونے سے دہشت گردی کو ختم کرنے کے لیے دہشت گردوں کیخلاف آپریشن ضرب عضب کو تیز کرنے کا فیصلہ کیا گیا، اور نیشنل ایکشن پلان کے تمام نکات پر مکمل عمل درآمد کرنے پر اتفاق کیا گیا۔ ذرائع کے مطابق پیر کے روز وزیر اعظم ہائوس میں سیاسی و عسکری قیادت کا اعلیٰ سطح کا اجلاس ہو ا جس میں آرمی چیف جنرل راحیل شریف، ڈائریکٹر جنرل آئی ایس آئی لیفٹیننٹ جنرل رضوان اختر ، وزیر داخلہ چوہدری نثار علی خان، مشیر خارجہ سرتاج عزیز، قومی سلامتی کے مشیر ناصر خان جنجوعہ، و دیگر سیاسی و عسکری حکام نے شرکت کی ہے، اجلاس میں نیشنل ایکشن پلان، آپریشن ضرب عضب سے متعلق امور کا جائزہ لیا گیا اور مزید موثر بنانے پر مشاورت کی گئی، حکام کی جانب سے وزیر اعظم کو نیشنل ایکشن پلان اور آپریشن ضرب عضب کے نتیجے میں ہونے والی پیش رفت پر بریفنگ دی گئی ہے اور بتایا گیا کہ کراچی سمیت ملک بھر میں دہشت گردوں کے خلاف موثر کارروائیاں کی جا رہی ہیں اور کسی قسم کی کوئی رعایت نہیں برتی جا رہی، آپریشن ضرب عضب کے نتیجے میں دہشت گردوں کو بہت نقصان پہنچا ہے اور تمام بڑے ٹھکانے تباہ کر دیئے گئے ہیں ملک میں دہشت گردوں کے نیٹ ورک ٹوٹ چکے ہیں، اب مٹھی بھر دہشت گر د غاروں میں چھپے ہیں جنہیں غاروں میں گھس کر مارا جا رہا ہے، ذرائع نے بتایا ہے کہ اجلاس میں آرمی چیف جنرل راحیل شریف نے وزیر اعظم نواز شریف کو افغان امن عمل سے متعلق ہونے والی پیشرفت سے آگاہ کیا ہے جبکہ مشیر برائے قومی سلامتی لیفٹیننٹ جنرل (ر) ناصر خان جنجوعہ نے پاک بھارت مذاکراتی عمل کی بحالی سے متعلق وزیر اعظم کو بریفنگ دی ہے، اجلاس میں وزیر اعظم کو پاک بھارت سیکرٹری خارجہ کی متوقع ملاقات سے متعلق بھی آگاہ کیا گیا ہے، اس موقع پر وزیر اعظم نے آپریشن ضرب عضب اور قومی ایکشن پلان کے تحت پاک فوج کے جوانوں کی جانب سے کی جانے والی کارروائیوں کو سراہا ہے اور دہشت گردی کیخلاف جنگ میں شہید ہونے والے جوانوں کو خراج تحسین پیش کیا اجلاس سے خطاب کرتے ہوئے وزیر اعظم نے کہا کہ دہشت گردی کے خاتمے کے لیے پوری قوم کا جذبہ غیر متزلزل ہے، بچوں کو دھمکا کر سکول جانے سے روکنے والوں کا ہر جگہ پیچھا کریں گے اور ملک کے ہر کونے سے دہشت گردی کو ختم کریں گے، نیشنل ایکشن پلان اور آپریشن ضرب عضب میں فورسز کی لازوال قربانیاں قابل ستائش اور ناقبل فراموش ہیں، شہداء کی قربانیاں رائیگاں نہیں جائیں گے، معصوم لوگوں کے خون کے ہر قطرے کا حساب لیں گے، انہوں نے کہا کہ ملک سے دہشت گردی کے خاتمے کے لیے قومی لائحہ عمل پر مکمل عمل درآمد ناگزیر ہے، نیشنل ایکشن پلان کے تحت کارروائیاں مزید تیز کی جائیں اور اس کے نکات پر عمل درآمد تمام سٹیک ہولڈرز کی مشترکہ ذمہ داری ہے، وزیر اعظم نے کہا کہ باچا خان یونیورسٹی پر دہشت گردوں کا حملہ بزدلانہ کارروائی اس میں ملوث ماسٹر مائنڈوں اور سہولت کاروں کو جلد انصاف کے کٹہرے میں لائیں گے۔ انہوں نے کہا کہ کراچی آپریشن کے نتائج مثبت برآمد ہو رہے ہیں اور لوگوں میں خوشی کی لہر دوڑ آئی ہے، کراچی کی رشنیاں بحال ہو رہی ہیں، کراچی میں مکمل امن تک رینجزز موجود رہی گی اور پوری قوت سے آپریشن جاری رہے گا۔


http://www.urdutimes.com/news/8504.html
لاہور: ن لیگی ایم پی اے کنول نعمان انتقال کرگئیں
لاہور: ن لیگ کی ایم پی اے اور اداکارہ کنول نعمان انتقال کر گئیں۔ تفصیلات کے مطابق کنول نعمان کو برین ہیمرج کے باعث جناح اسپتال کی انتہائی نگہداشت وارڈ میں منتقل کیا گیا تھا جہاں ڈاکٹرز نے آئندہ 48 گھنٹے نازک قرار دئے تھے۔ تاہم اب کنول نعمان انتقال کر گئی ہیں۔ کنول نعمان کے قریبی ذرائع کے مطابق کنول نعمان کچھ عرصہ سے ذہنی دباؤ کا شکار تھیں۔ یاد رہے کہ کنول نعمان لیگی ایم پی اے ہونے کے ساتھ ساتھ ماضی میں اداکارہ بھی رہ چکی ہیں۔


http://www.urdutimes.com/news/8501.html
فیصل آباد، لیگی رہنما حاجی اکرم کے گھر دن دیہاڑے ڈاکہ
فیصل آباد: تھانہ غلام محمد آباد کے علاقہ میںدن یہاڑے مسلم لیگ ن رہنما وفاقی پارلیمانی سیکرٹری ایم این اے، حاجی اکرم انصاری کے گھر ڈاکہ ڈاکوئوں 80 لاکھ روپے مالیت سونا اور چار لاکھ روپے نقدی، کلاشنکوف و دیگر قیمتی سامان لوٹ کر فائرنگ کرتے ہوئے فرار' علاقہ حوف و ہراس۔ ' ڈاکوئوں کی گرفتاری کے لئے ضلع بھرکی ناکہ بندی کردی گئی آن لائن کے مطابق پاکستان مسلم لیگ ن کے مرکزی رہنماو ممبر قومی اسمبلی حاجی محمد اکرم انصاری آج صبح سویرے اپنے گھر میں ناشتہ کرنے کے بعد بیٹھے ہوئے تھے کہ صبح 7.30 بجے تین مسلح ڈاکو گھر میں گھس آئے جنہوں نے اہل خانہ کو گن پوائنٹ پر یر غمال بنا لیا اور گھر سے 150 تولے زیورات' چار لاکھ روپے کی رقم' کلاشنکوف و دیگر قیمتی سامان لوٹ لیا اس دوران حاجی اکرم انصاری کے ڈرائیور نے بیل دی تو ڈاکوئوں نے خطرہ محسوس کیا دروازہ نہ کھلنے پر اہل محلہ اکٹھے ہو گئے اس دوران ڈاکو بھی باہر آ گئے اور ہوائی فائرنگ کر دی بعد ازاں ڈاکو موٹر سائیکلوں پر سوار ہو کر فرار ہو گئے۔ علاقہ خوف وہ راس پھیل گیا واردات کی اطلاع ملنے پر اعلیٰ پولیس افسران'اراکین اسمبلی سمیت شہریوں کی بڑی تعداد موقع پر پہنچ گئی'ڈاکوئوں کی گرفتاری کے لئے ناکہ بندی کروا دی گئی ہے۔ تاہم پولیس ابھی تک کسی بھی ڈاکوئوں کو گرفتار نہیں کر سکی۔


http://www.urdutimes.com/news/8499.html
گورنر تبوک شہزادہ فہد بن سلطان کی بلوچستان آمد
کوئٹہ: سعودی عرب کے صوبہ تبوک کے گورنر شہزادہ فہد بن سلطان بن عبدالعزیز تلور کے شکار کے سلسلے میں بلوچستان کے ضلع چاغی کے ڈسٹرکٹ ہیڈکوارٹرز دالبندین پہنچ گئے. بلوچستان کے جنوبی اور مغربی علاقوں میں تلور کے ساتھ ساتھ مقامی اور سربیا سے آنے والے پرندے اچھی خاصی تعداد میں پائے جاتے ہیں. اس سے قبل تلور کی معدوم ہوتی ہوئی نسل کے شکار پر پابندی لگا دی گئی تھی، تاہم حال ہی میں سپریم کورٹ نے پابندی ختم کر دی. دالبندین ایئرپورٹ پر تبوک کے گورنر کا استقبال پاکستان میں سعودی سفیر عبداللہ زہرانی، بلوچستان کے وزیر اعلیٰ کے مشیر محمد خان لہری اور اراکین صوبائی اسمبلی سخی امان اللہ نوٹیزئی، غلام دستگیر بادینی اور کوئٹہ ڈویڑن کے کمشنر قمبر دشتی نے کیا. چاغی کے ڈسٹرکٹ کمشنر خدائے نذر بلوچ کا کہنا تھا کہ گورنر تبوک بلوچستان میں 4 ہفتے تک قیام کریں گے، اس دوران وہ صوبے میں سعودی فنڈز کی مدد سے جاری ترقیاتی اسکیموں کا بھی جائزہ لیں گے. گورنر تبوک کی سکیورٹی کے لیے قانون نافذ کرنے والے اہلکاروں کی بھاری نفری تعینات کی گئی. واضح رہے کہ بلوچستان ہائی کورٹ نے بلوچستان اسمبلی کے سابق اسپیکر محمد اسلم بھوٹانی کی آئینی درخواست کے بعد تلور کے شکار پر پابندی عائد کر دی تھی. جس کے بعد وفاقی اور بلوچستان حکومت اور کچھ دیگر افراد، جو شکار کے لیے آنے والی غیر ملکی شخصیات کی میزبانی کرتے تھے، نے بلوچستان ہائی کورٹ کے فیصلے کے خلاف سپریم کورٹ میں درخواست دائر کی.چیف جسٹس جواد ایس خواجہ کی سربراہی میں سپریم کورٹ کے ایک بینچ نے مذکورہ درخواست کی سماعت کے بعد وفاقی و بلوچستان حکومت کی پٹیشن کو مسترد کر دیا اور تلور کے شکارپر پابندی سے متعلق بلوچستان ہائی کورٹ کے فیصلے کو برقرار رکھا. تاہم وفاقی حکومت نے پابندی کے فیصلے پر نظر ثانی کے لیے سپریم کورٹ میں درخواست دائر کی، جس کے بعد عدالت عظمیٰ نے پابندی ختم کر کے تلور کے شکار کی اجازت دے دی۔


http://www.urdutimes.com/news/8497.html
خورشید شاہ کیخلاف تمام کرپشن مقدمات کی تفصیلات طلب
اسلام آباد: قومی اسمبلی میں اپوزیشن لیڈر سید خورشیداحمد شاہ کے خلاف مبینہ کرپشن کی فائلیں دوبارہ کھل گئی ہیں۔ ذرائع نے دعویٰ کیا ہے کہ چیئرمین نیب چودھری قمرالزمان نے اپوزیشن لیڈر خورشید شاہ کے خلاف تمام کرپشن مقدمات کی تفصیلات اور ریکارڈ طلب کر لیا ہے۔ خورشید شاہ کے خلاف مختلف مقدمات نیب سندھ اور سکھر میں مقدمات میں موجود ہیں جو تحقیقات سے محروم ہیں۔ ادھر وفاقی وزیر داخلہ چودھری نثارعلی خان نے مبینہ طور پر سیف سٹی منصوبہ اسلام آباد میں اربوں کے فراڈ پر سابق وفاقی وزیر رحمن ملک کے خلاف کارروائی کا گرین سگنل دے دیا۔ وفاقی تحقیقاتی ادارہ (ایف آئی اے) قومی خزانے کو اربوں روپے کا نقصان پہنچانے سمیت ملوث افراد پر پیشرفت کے حوالے سے وزارت داخلہ کو آگاہ کرے گی۔ سیف سٹی منصوبہ کے حوالے سے سپریم کورٹ میں توہین عدالت کی اہم پٹیشن دائر کر دی گئی ہے۔ سید خورشید شاہ پر الزام ہے کہ انہوں نے بطور وفاقی وزیر محنت و افرادی قوت اور مذہبی امور میں بھاری کرپشن کر کے ناجائز اثاثے بنائے تھے۔ ان کی مبینہ کرپشن کے خلاف نیب کو متعدد شکایات ملی تھیں جن پر تحفظات کرنے کا فیصلہ کیا گیا ہے اور اس لئے شکایات اور کرپشن بارے معلومات کا ریکارڈ طلب کیا گیا ہے۔ خورشید شاہ اور حکومت کے درمیان کرپشن کے معاملے پر مبینہ مک مکا کی تصدیق وزیر داخلہ چودھری نثار علی خان بھی کر چکے ہیں۔ وزیر داخلہ کے بیانات کے بعد انسداد کرپشن کے ادارے بھی خورشید شاہ کے خلاف سرگرم ہو گئے ہیں۔ ذرائع نے بتایا کہ مبینہ طور پر خورشید شاہ نے اپنی عملی زندگی معمولی حیثیت سے شروع کی تھی لیکن آج کل ان کے اثاثے اربوں روپے میں ہیں۔ اس اہم معاملہ پر وضاحت کے لئے نیب ترجمان سے رابطہ نہیں ہو سکا۔ ذرائع نے دعوی کیا پیپلزپارٹی دور حکومت میں سابق صدر آصف زرداری کے انتہائی قریبی ساتھی رحمن ملک کے وفاقی وزیر داخلہ بننے کے بعد وفاقی دارلحکومت کو محفوظ شہر بنانے کے نام پر منصوبہ شروع کرنے کیا گیا۔ منصوبہ پر خرچے کا تخمینہ 11 ارب روپے سے زائد لگایا گیا اور چینی کمپنی کو قوانین کی خلاف ورزی کرتے ہوئے اسکا ٹھیکہ دیدیا گیا 30 06 2012 تک منصوبے کیلئے 6 ارب روپے سے زائد کی رقم چینی کمپنی میسرز ہوائی ٹیکنالوجی کو ادا کر دی گئی۔ سی ڈی ڈبلیو پی کے منعقدہ اجلاس کے ریکارڈ کے مطابق منصوبے کیلئے ٹیکنیکل کمیٹی بنائیگئی تھی جسنے ایک سب کمیٹی تشکیل دی تھی جس کا اجلاس 26-3-2016کو منعقد ہوا تھاجس میں مذکورہ سامان اور سوفٹ ویئر کی قیمت تین گنا زائد ہونے کا انکشاف سرکاری دستاویزات میں موجود ہے تاہم اس اہم پہلو کو جان بوجھ کر نظر انداز کر دیا گیا جبکہ آڈٹ حکام نے بھی منصوبے کی شفافیت کا جائزہ لینے کیلئے وزارت داخلہ کے اعلی حکام کو بار بار سابق وزیر داخلہ عبدالرحمن ملک کے دور میں بنائے گئے سیف سٹی اسلام آباد منصوبہ کا پی سی ون منصوبے کی قومی اقتصادی کونسل کی ایگزیکٹو کمیٹی اور سے منظوری کی تفصیلات خریداری وغیرہ کی تفصیلات فراہم کرنے کی درخواست کی تاہم وزارت داخلہ نے اہم شخصیات کو بچانے کیلئے آڈٹ حکام کو جان بوجھ کر منصوبے کی تفصیلات فراہم نہیں کیں۔ واضح رہے کہ 2008-2009میں پاکستان کے سب سے بڑے شہر کراچی میں اسی طرح کے منصوبے پر صرف 78ملین ڈالرز اخراجات آئے جبکہ اسلام آباد منصوبے کا ٹھیکہ 124ملین ڈالرز سے زائد میں دیا گیا تھا جبکہ پلاننگ کمیشن نے منصوبے پر اخراجات کا تخمینہ صرف 27ملین ڈالر لگایا تھا۔ وزارت داخلہ نے منصوبہ پر بھاری اخراجات کیلئے وزارت خزانہ سے مشاورت نہیں کی۔ منصوبے کا ٹھیکہ مبینہ طور پر اہم شخصیات کی سفارش پر غیر شفاف طریقے سے قوانین کی خلاف ورزی کرتے ہوئے دیا گیا ہے۔ دستیاب دستاویزات کے مطابق قومی احتساب بیورو کے پاس منصوبے کا ٹھیکہ دینے کی تفصیلات 68 ملین ڈالرز (چھ ارب روپے سے زائد کی رقم) کی ادائیگیوں سمیت دیگر تمام متعلقہ ریکارڈ موجود ہے حالانکہ سپریم کورٹ آف پاکستان نے تمام شواہد کا جائزہ لینے کے بعد سیف سٹی منصوبہ کو کالعدم قرار دیا تھا تاہم قومی احتساب بیورو سپریم کورٹ کے حکم پر عملدرآمد نہیں کر سکی ہے۔ وفاقی وزیر داخلہ چودھری نثار علی خان نے سیف سٹی منصوبہ اسلام آباد میں اربوں کے فراڈ پر سابق وفاقی وزیر رحمن ملک کے خلاف کارروائی کا گرین سگنل دے دیا ہے۔


http://www.urdutimes.com/news/8460.html
پنجاب اور خیبر پختونخوا کے بڑے اسکولز کھولنے سے انکار
لاہور، پشاور: صوبہ پنجاب اور خیبر پختونخوا کے تمام سرکاری اور نجی اسکولز سیکیورٹی کے باعث چند دنوں کی تعطیل کے بعد آج سے دوبارہ کھل رہے ہیں۔ لیکن ان صوبوں کے 10 سے 12 بڑے اسکولوں نے سیکیورٹی کا مسئلہ حل ہونے تک اسکول نہ کھولنے کا فیصلہ کیا ہے۔ تفصیلات کے مطابق نجی تعلیمی اداروں کے مالکان سے پنجاب حکومت کے مذاکرات کامیاب ہوگئے لیکن لاہورکے بڑے نجی تعلیمی اداروں نے آج سے اسکول کھولنے سے انکار کر دیا ہے، جس سے والدین ذہنی اذیت کا شکار ہوگئے ہیں۔ پنجاب حکومت اور نجی تعلیمی اداروں کے درمیان یکم فروری سے اسکولوں کو دوبارہ کھولنے کے حوالے سے مذاکرات کامیاب ہو گئے، اس کے باوجود لاہور میں اے پلس اور اے کیٹیگری کے اسکول مالکان نے تعلیمی ادارے کھولنے سے انکار کر دیا ہے۔ لاہور کے10 بڑے ایجوکیشنل گروپس نے اپنی تمام برانچز بند رکھنے کا اعلان کر دیا جبکہ پرائیویٹ اسکولوں کی 2 نمائندہ ایسوسی ایشنز نے آج اسکولوں میں تعلیمی سرگرمیاں پھر سے شروع کرنے کا اعلان کیا ہے۔ وزیر تعلیم رانا مشہود کے آل پاکستان پرائیویٹ اسکولز فیڈریشن اور آل پاکستان پرائیویٹ اسکولز ایسوسی ایشن سے مذاکرات ہوئے، جس میں کچھ تلخی ہو گئی، ایسوسی ایشنز والے ناراض ہو کر چلے گئے، تاہم ڈی سی او لاہور انہیں جلد ہی منا لائے، مذاکرات پھر شروع ہوئے، جو بالآخر کامیاب ٹھہرے۔ وزیر تعلیم پنجاب نے دو ٹوک کہہ دیا کہ سیکیورٹی کے نام پر بلیک میل نہیں ہونگے، ضابطہ اخلاق پر عمل درآمد کو یقینی بنایا جائے گا، آل پاکستان پرائیویٹ اسکولز فیڈریشن کا کہنا ہے کہ حکومت نے سیکیورٹی کے معاملے پر یقین دہانی کرا دی ہے۔ دوسری جانب خیبر پختونخوا کے دو بڑے اسکولوں نے بھی دہشت گردی کے ممکنہ خطرے کے پیش نظر اپنی شاخیں نہ کھولنے کا اعلان کیا ہے۔ اس حوالے سے دی سٹی اسکول اور بیکن ہاؤس اسکول سسٹم کے طلبہ کے والدین کو پیغام بھی بھجوا دیا گیا ہے۔ شہر کے بڑے اسکولوں میں زیر تعلیم بچوں کے والدین شدید ذہنی کرب کا شکار ہیں، اے کیٹیگری میں شامل لاہور کے 10 بڑے تعلیمی اداروں کی جانب سے بچوں کے والدین کو یکم فروری کو اسکول بند رہنے کا ایس ایم ایس بھیج دیا گیا، جس میں کہا گیا ہے کہ جب تک اسکول انتظامیہ کی جانب سے باضابطہ اعلان نہیں ہوتا تعلیمی ادارے بند رہیں گے، یہی نہیں میڈیا یا کسی بھی دوسرے ذریعے سے ملنے والی خبر پر توجہ نہ دیں۔ واضح رہے کہ حکومت پنجاب نے سرد موسم کے باعث 26 سے 31 جنوری تک صوبے کے تمام اسکولز بند رکھنے کا فیصلہ کیا تھا۔


http://www.urdutimes.com/news/8459.html
عزیر بلوچ کا خالد شہنشاہ اور ارشد پپو کے قتل کا اعتراف
کراچی: لیاری گینگ وار کے گرفتار سرغنہ عزیر بلوچ نے سابق وزیراعظم بے نظیر بھٹو قتل کیس کے اہم ترین گواہ خالد شہنشاہ اور ارشد پپو سمیت 400 سے زائد افراد کے قتل کا اعتراف کیا ہے۔ ذرائع کے مطابق لیاری گینگ وار کے سرغنہ عزیر بلوچ نے دوران تفتیش اہم انکشافات کئے ہیں جن میں بے نظیر بھٹو قتل کیس کے اہم ترین گواہ خالد شہنشاہ اور لیاری میں اپنے مخالف گروپ کے سربراہ ارشد پپو سمیت 400 سے زائد افراد کے قتل کا اعتراف کیا ہے۔ عزیر بلوچ نے کئی اہم رازوں سے پردہ اٹھاتے ہوئے بتایا کہ لیاری کے علاقے گھاس منڈی میں چلنے والے جوئے کے اڈے سے حاصل ہونے والی آمدنی کا ایک بڑا حصہ پولیس افسران اور حکومتی شخصیات کو بھی جاتا تھا جب کہ لیاری گینگ وار کے کارندے وارداتوں کے لئے پولیس کی گاڑیاں بھی استعمال کرتے تھے۔ اس کے علاوہ عزیر بلوچ نے لیاری میں کالعدم تنظیموں کے کارندوں کو پیسوں کے عوض پناہ دینے کا بھی اعتراف کیا۔ واضح رہے کہ گزشتہ روز رینجرز نے ایک پریس ریلیز کے ذریعے لیاری گینگ وار کے سرغنہ عزیر بلوچ کی گرفتاری کی اطلاع دی تھی۔ عزیر بلوچ قتل، اقدام قتل اور دہشت گردی سمیت سنگین جرائم کی 50 سے زائد وارداتوں میں پولیس کو مطلوب تھا اور 2013 میں کراچی میں جرائم پیشہ افراد کے خلاف آپریشن شروع ہونے کے بعد بیرون ملک فرار ہو گیا تھا


http://www.urdutimes.com/news/8455.html
کرک: نامعلوم افراد کی ڈی ایس پی کے گھر پر فائرنگ، بیٹا ہلاک
کرک: کرک کے علاقے کلوٹ بانڈا میں نامعلوم افراد کی ڈی ایس پی کے گھر پر فائرنگ، بیٹا ہلاک ہوگیا۔ تفصیلات کے مطابق کرک کے علاقہ بکوٹ بانڈامیں حملہ آوروں نے ڈی ایس پی خالد عثمان کے گھر پر فائرنگ کر کے ان کے بیٹے کو ہلاک کر دیا، پولیس کا کہنا تھا کہ ڈاکو ڈاکہ ڈالنے کی نیت سے سے آئے تھے۔ مزاحمت پر فائرنگ سے ڈی ایس پی کا بیٹا ہلاک ہوگیا۔


http://www.urdutimes.com/news/8454.html
چارسدہ: بھارتی جاسوس تین بیٹوں سمیت گرفتار
چارسدہ : سیکیورٹی اداروں نے کامیاب کارروائی کرتے ہوئے بھارتی جاسوس باپ اورتین بیٹوں کو گرفتارکر لیا، ملزمان خصوصی مشن پر افغان مہاجرین کے روپ میں رہائش پزیر تھے۔ باچا خان یونیورسٹی پرحملے کے بعد دہشگردوں کے گرد گھیرا تنگ کر دیا گیا ہے، چارسدہ میں سیکورٹی اداروں نے کارروائی کرتے ہوئے بھارتی جاسوس باپ اور تین بیٹوں کو گرفتار کر لیا۔ بتایا گیا ہے کہ ملزمان افغانستان میں بھارتی سفارت خانہ کے ملازم اور را کے ایجنٹ ہیں، ملزم باپ نے نوید خان کے نام سے پاکستان کا جعلی شناختی کارڈ بنا رکھا تھا۔ ابتدائی تفتیش کے مطابق ملزمان عرصہ دراز سے چارسدہ میں خصوصی مشن پر تھے اور افغان مہاجرین کے روپ میں رہائش پزیر تھے، ملزمان کے باچا خان یونیورسٹی پر حملے میں بھی ملوث ہونے کا خدشہ ہے، ملزمان سے مزید تفتیش جاری ہے ۔


http://www.urdutimes.com/news/8450.html
جامعہ حفصہ کے گرد سیکیورٹی حصار بدستور قائم
اسلام آباد: لال مسجد کے ذیلی مدرسہ برائے خواتین جامعہ حفصہ کے گرد سیکیورٹی حصار گزشتہ روز بھی قائم رہا، طالبات کے مدرسے میں آنے جانے والوں کی پڑتال بھی جاری نام پتہ بھی نوٹ کیا جا رہا ہے جبکہ جامعہ حفصہ کے اطراف کی گلیوں کو بلاکس لگا کر بند کر دیا گیا۔ آن لائن ذرائع کے مطابق لال مسجد کے مولانا عبدالعزیز اور ان کی اہلیہ ام حسان کے خلاف تھانہ آبپارہ میں سول سوسائٹی کی جانب سے زیر دفعہ 505(1) بی، ت پ اور تحفظ پاکستان ایکٹ 2014 کے شیڈول جرم نمبر (٥)،(١)(٤) اور دفعہ 2 کے ذیلی جرم اے 121,121 کے تحت مقدمہ درج کرنے کی درخواست کے بعد تھانہ آبپارہ کی حدود میں واقع پوش سیکٹر جی سیون میں جامعہ حفصہ کے گرد سیکیورٹی فورسز تعینات کر دی گئی ہیں۔ پولیس، رینجرز اور سول انتظامیہ موقع پر پہنچ گئی ہیں جنہوں نے جامعہ حفصہ کے گرد سڑک پر ناکے لگا کر سخت چیکنگ شروع کر دی ہے۔ ذرائع کے مطابق لال مسجد کے ذیلی مدرسہ برائے خواتین جامعہ حفصہ کے اطراف میں بھی چیکنگ اور آپریشن کیے جانے کا امکان ہے جس کے باعث سیکیورٹی فورسز کی بھاری نفری تعینات کی گئی ہے۔ جامعہ حفصہ کے اطراف کی گلیوں کو بلاکس لگا کر بند کر دیا گیا۔ طالبات کے مدرسے میں آنے جانے والوں کی پڑتال بھی جاری نام پتہ بھی نوٹ کیا جارہا ہے۔ گزشتہ روز جامعہ حفصہ کے گرد حفاظتی حصار قائم کیا گیا اور جامعہ حفصہ کے ارد گرد ناکے لگا کر چیکنگ کی جاتی رہی ہے۔


http://www.urdutimes.com/news/8447.html
توہین رسالت قانون بارے بیان مولانا شیرانی کی ذاتی رائے قرار
اسلام آباد: جے یو آئی نے توہین رسالت کے قانون کے بارے میں اسلامی نظریاتی کونسل کے چیئرمین مولانا محمد خان شیرانی کی جانب سے غیر ملکی خبررساں ادارے کو دیئے جانے والے انٹرویو سے لاتعلقی کا اعلان کر دیا ہے۔ گزشتہ روز پریس کانفرنس کے دوران جے یو آئی کے امیر مولانا فضل الرحمن نے کہا کہ توہین رسالت کے قانون کے بارے میں جماعت کی رائے سے مولانا شیرانی کے خیالات کا کوئی تعلق نہیں ہے انہوں نے کہا کہ توہین رسالت کے قانون میں تبدیلی کے حوالے سے مولانا شیرانی کا بیان ان کی ذاتی رائے ہوسکتی ہے یہ جماعت کی پالیسی نہیں ہے۔


http://www.urdutimes.com/news/8446.html
پاکستان کے مختلف شہروں میں آرمی چیف کے حق میں ریلیاں
اسلام آباد: کراچی اور پشاور سمیت ملک کے مختلف شہروں میں آرمی چیف جنرل راحیل شریف کے حق میں ریلیاں نکالی گئیں، ریلیوں کے شرکاء نے آرمی چیف سے مدت ملازمت میں توسیع نہ لینے کے فیصلے کو واپس لینے کا مطالبہ کیا۔ تفصیلات کے مطابق اتوار کے روز کراچی اور پشاور سمیت ملک کے مختلف شہروں میں جنرل راحیل شریف کے حق میں ریلیاں نکالی گئیں جس میں آرمی چیف کے حق میں نعرے لگائے گئے اور ریلی میں شریک لوگوں نے مطالبہ کیا کہ آرمی چیف اپنی مدت ملازمت میں توسیع نہ لینے کا فیصلہ واپس لیں۔ شرکاء کا کہنا تھا کہ آرمی چیف نے آپریشن ضرب عضب شروع کیا ہے اور جب تک آپریشن ختم نہیں ہوگا انکو رہنا چاہئے۔ ریلی میں شریک لوگوں کا مزید کہنا تھا کہ آرمی چیف نے دہشتگردوں کے خلاف جنگ کا آغاز کیا ہے اور سپہ سالار جنگ کو درمیان میں چھوڑ کر نہیں جانا چاہیے۔


http://www.urdutimes.com/news/8411.html
عزیر بلوچ کا والد پیپلز پارٹی کا سپانسر تھا، ذوالفقار مرزا
اسلام آباد: سابق وزیر داخلہ سندھ ذوالفقار مرزا نے کہا ہے کہ عزیر بلوچ کا والد پیپلز پارٹی کا سپانسر تھا، عزیر بلوچ کئی لوگوں کی مدد کرتا تھا، اس نے کئی بار اغواء ہونے والے لوگوں کو چھڑایا، جب تک موجودہ آرمی چیف ہیں زرداری واپس نہیں آئیں گے۔ نجی ٹی وی سے گفتگو کرتے ہوئے ذوالفقار مرزا نے کہا کہ عزیر بلوچ کا والد پیپلزپارٹی کا سپانسر تھا، عزیر بلوچ کا پورا خاندان پیپلز پارٹی کو سپورٹ کرتا تھا، سندھ کے لوگوں کو عزیر بلوچ کی شکل میں مسیحا نظر آیا عزیر بلوچ لوگوں کی مدد بھی کرتا تھا اور اس نے کئی لوگوں کو اغواء کاروں سے چھڑایا، میں عزیر بلوچ کے قریب تھا مجھ سے تحقیقات کی جائیں میں تمام حالات بتا سکتا ہوں۔ انہوں نے کہا کہ ایک وقت تھا جب نبیل گبول کو لیاری آنے کی اجازت نہیں تھی۔ آصف زرداری نے نبیل گبول کو لیاری آنے کی اجازت دلوائی۔ انہوں نے کہا کہ آصف زرداری کی سیاست ختم ہو چکی ہے، آصف زرداری کو جیل میں ہونا چاہئے، لیکن وہ ملک سے باہر بھاگ گیا ہے جب تک موجودہ آرمی چیف ہیں آصف زرداری واپس نہیں آئیں گے، نگران حکومت کے آتے ہی سندھ میں پیپلز پارٹی کی سیاست ختم ہو جائے گی۔ ایک سوال کے جواب میں کہا کہ عزیر بلوچ کی گرفتاری کو نیک شگون سمجھتا ہوں خدا کا شکر ہے کہ اسے زندہ گرفتار کر لیا گیا ہے، عزیر بلوچ کو اپنا بھائی کہتا ہوں میں اس کی مدد بھی کروں گا۔ انہوں نے کہا کہ چوہدری نثار ایک ایماندار سیاستدان ہیں قائم علی شاہ زیرو ہیں، سندھ کو تباہ کرنے میں سندھ کی پوری کابینہ ملوث ہے، فریال تالپور کی ہر محکمے میں مداخلت ہے، مراد علی شاہ کے ذریعے سندھ میں لوگوں کا خون بہایا گیا، شرجیل میمن سمیت بڑے بڑے نام کرپشن میں ملوث ہیں۔ انہوں نے کہا کہ خورشید شاہ پہلے کچھ اور تھے اور آج کچھ اور ہیں، پیپلز پارٹی اب پارٹی نہیں رہی یہ زرداری لیگ ہے، زرداری میرا دوست تھا جب تک بی بی زندہ تھیں اس کی غلاظتیں سامنے نہیں آئی تھیں اس وقت بی بی کا کنٹرول تھا،بی بی کے جانے کے بعد زرداری کی حقیقت سامنے آئی ہے شکر ہے آج وہ میرا دوست نہیں۔


http://www.urdutimes.com/news/8395.html
کچلاک سے 4 نامعلوم افراد کی گولیوں سے چھلنی لاشیں برآمد
کوئٹہ: کوئٹہ کے نواحی علاقے کچلاک سے پولیس کے عملے نے 4 نامعلوم افراد کی گولیوں سے چھلنی لاشیں برآمد کر لیں۔ تفصیلات کے مطابق گزشتہ روز کچلاک پولیس کو اطلاع ملی کہ سملی پھاٹک کے قریب نامعلوم افراد کی لاشیں پڑی ہوئی ہیں۔ پولیس نے موقع پر پہنچ کر لاشیں تحویل میں لے کر ہسپتال پہنچا دیں۔ پولیس ذرائع کے مطابق چاروں افراد کو گولیاں مار کر قتل کیا گیا ہے۔ لاشیں ضروری کارروائی کے بعد شناخت کیلئے مردہ خانہ میں رکھ دی گئیں مزید کارروائی پولیس کر رہی ہے۔


http://www.urdutimes.com/news/8392.html
پنجاب اسمبلی وزیر اعلیٰ، وزراء اور حکام کی تنخواہوں میں اضافے کی سمری تیار
لاہور: پنجاب اسمبلی وزیراعلیٰ، وزراء اور حکام کی تنخواہوں میں اضافے کی سمری تیار کرلی گئی، عوام پر کروڑوں کا بوجھ پڑے گا۔ خادم اعلیٰ پنجاب ملک میں سب سے زیادہ تنخواہ لینے والے وزیراعلیٰ بن جائیں گے۔ نجی ٹی وی کے مطابق پنجاب کے عوام کروڑوں روپے کا اضافی بوجھ ڈالنے کی سمری تیار کرلی گئی سمری کی منظوری کے بعد صوبائی خزانے پرماہانہ 45 کروڑ روپے کا بوجھ پڑے گا۔ اس سمری میں وزیر اعلیٰ،وزراء اور ارکان اسمبلی کی تنخواہوں میں اضافے کی سفارش کی گئی ہے۔ وزیراعلیٰ پنجاب میاں شہباز شریف جو اس وقت 39 ہزار ماہانہ تنخواہ اور مراعات لے رہے ہیں۔ خادم اعلیٰ کی تنخواہ ایک لاکھ 15 ہزار اور مراعات بھی ہوں گی۔ اس سمری کی منظوری کے بعد شہباز شریف سب سے زیادہ تنخواہ لینے والے وزیراعلیٰ ہوں گے۔ اس سمری کی منظوری کے بعد سپیکر ایک لاکھ 86 ہزار ڈپٹی سپیکر ایک لاکھ 61 ہزار ماہانہ وصول کریں گے۔ پارلیمانی سیکرٹریز کی ماہانہ تنخواہ دو لاکھ 62 ہزار 380 مشیران اور معاون خصوصی دو لاکھ 6 ہزار 746 روپے ماہانہ تنخواہ لیں گے۔ اضافی بوجھ کو برداشت کرنے کیلئے نئی حکمت عملی بھی مرتب کرلی گئی ہے اور عوام کیلئے ایک ارب 2 کروڑ 12 لاکھ 77 ہزار 400 روپے کا سالانہ ٹیکہ تیار کردیا گیا ہے۔


http://www.urdutimes.com/news/8390.html
سوات، پشاور اور گردو نواح میں 4.1 شدت کا زلزلہ
سوات: سوات، پشاور اور گردو نواح میں 4.1 شدت کے زلزلے کے جھٹکوں سے عوام میں خوف و ہراس پھیل گیا، کسی جانی یا مالی نقصان کی اطلاع نہیں۔ ہفتہ کی شب ساڑھے 7 بجے پشاور، مالاکنڈ، سوات اور گرد و نواح کے علاقوں میں زلزلے کے جھٹکے محسوس کئے گئے جس کے باعث ان علاقوں کے عوام میں شدید خوف و ہراس پھیل گیا اور لوگ کلمہ طیبہ کا ورد کرتے ہوئے گھروں سے باہر نکل آئے۔ زلزلہ پیما مرکز کے مطابق ریکٹر اسکیل پر زلزلے کی شدت 4.1 ریکارڈ کی گئی اور اس کا مرکز کوہ ہندوکش کے پہاڑی سلسلے میں 10 کلومیٹر گہرائی میں تھا۔


http://www.urdutimes.com/news/8384.html
پی آئی اے کی نجکاری چھ ماہ کیلئے موخر
اسلام آباد: حکومت نے قومی ادارے کی نجکاری چھ ماہ کے لئے موخر کر دی۔ اس بار ے میں سینیٹر مشاہد اللہ کہتے ہیں تحفظات دور کر دئے اگر ہڑتال ختم نہ کی گئی تو لازمی سروسز ایکٹ نافذ کریں گے۔ جب کہ پی آئی اے جوائنٹ ایکشن کمیٹی نے اس تجویز کو مسترد کر دیا۔ پی آئی اے کے چار روز سے جاری احتجاج پر حکومت نے ایکشن لیا، ایئر لیگ اور سول ایوی ایشن اتھارٹی کے درمیان مذاکرات میں قومی ایئر لائن کی نجکاری چھ ماہ تک موخر کر دی گئی۔ پی آئی اے کی خصوصی کمیٹی کے کنوئنیر مشاہد اللہ خان نے کہا کہ ملازمین کے تحفظات اور خدشات دور کر دیئے گئے ہیں، انھوں نے مزید کہا کہ امید ہے اب ہڑتال ختم کر دی جائے گی۔ ادھر کراچی میں پی آئی اے جوائنٹ ایکشن کمیٹی نے حکومتی تجویز مسترد کر دی۔ کمیٹی کے سربراہ سہیل بلوچ نے کہا کہ ادارے کی نجکاری کسی صورت قبول نہیں کریں گے، حکومت پی آئی اے کو پبلک لمیٹڈ کمپنی بنانے کی وجہ بتائے۔ دو فروری کو فلائٹ آپریشن بند کریں گے اور کسی بھی ایئر لائن کا جہاز نہیں اڑنے دیں گے۔


http://www.urdutimes.com/news/8381.html
لاہور ایئرپورٹ پر نایاب نسل کے کچھوے اسمگل کرنیکی کوشش ناکام
لاہور: کسٹمز حکام نے لاہور ائیرپورٹ پر نایاب نسل کے کچھوے بیرون ملک اسمگل کرنے کی کوشش ناکام بنا دی، 144 کھچوے برآمد کر لیے گئے۔ بتایا گیا ہے کہ ملائیشیا جانے والی پرواز پر مسافر وسیم نے کسٹم کلیئرنگ ایجنٹ کے ذریعے اپنا سامان بک کرایا تھا۔ سامان کی چیکنگ کے دوران اس میں سے نایاب نسل کے 144کچھوے برآمد ہوئے۔ کسٹم حکام نے کسٹم کلیئرنگ ایجنٹ کو حراست میں لے لیا جب کہ سامان بک کرانے والے شخص کی تلاش جاری ہے۔ برآمد ہونے والے کچھوئوں کو محکمہ تحفظ جنگلی حیات کے حوالے کر دیا گیا ہے۔


http://www.urdutimes.com/news/8374.html
دہشتگردی کیخلاف جنگ نے پاکستان کیلئے نئے چیلنجز پیدا کئے ہیں، یورپی یونین
اسلام آباد: یورپی یونین نے کہا ہے کہ دہشتگردی کیخلاف پاکستان کی جنگ نئے انسانی حقوق کے چیلنجز پیدا کئے ہیں جن کو لازمی طور پر حل کرنا ضروری ہے۔ میڈیا رپورٹس کے مطابق پاکستان کے لئے جی ایس پی پلس سٹیٹس کی پہلی مطابقتی رپورٹ میں یورپی یونین نے کہا ہے کہ انسانی حقوق کا احترام و تحفظ اور ان کا فروغ انتہا پسندی کے خاتمے کے لئے اہم و موثر ہتھیارثابت ہو سکتا ہے جی ایس پی پلس کے سٹیٹس سے یورپی یونین کو پاکستان کی برآمدات کی اجازت حاصل ہوتی ہے پاکستان کے معاملے میں اس سہولت سے ٹیکسٹائل سیکٹر کو بڑا فائدہ حاصل ہو سکتا ہے ان میں سے پاکستان کے لئے سب سے بڑا کیس معاہدہ برائے شہری اور سیاسی حقوق ہے یورپی یونین کا کہنا ہے کہ پاکستان سزائے موت برقرار ر کھے ہوئے ہے اور ان میں سے بعض چھوٹے جرائم کیلئے بھی سزائے موت ہے۔


http://www.urdutimes.com/news/8368.html
فیصل آباد سے انٹرنیٹ پر مذہبی منافرت پھیلانے والا شخص گرفتار
فیصل آباد: ایف آئی اے فیصل آباد کی چنیوٹ میں بھرپور کاروائی، انٹرنیٹ پر مذہبی منافرت پھیلانے والا شخص گرفتارکر لیا گیا۔ گرفتار شخص کو تفتیش کیلئے نامعلوم مقام پر منتقل کر دیا گیا۔ آن لائن کے مطابق فیڈرل انویسٹی ایجنسی فیصل آباد کو مختلف ذرائع سے اطلاعات موصول ہوئیں تھیں کہ چنیوٹ کا رہائشی انٹرنیٹ پر مختلف طریقوں سے جہادی اور مذہبی مواد سمیت ویب سائٹس پر مذہبی منافرت پھیلانے میں مصروف تھا جس پر ایف آئی اے کی مانیٹرنگ سیل نے بھرپور کاروائی عمل سے لاتے ہوئے چنیوٹ میں چھاپہ مارا اور اسے انٹرنیٹ پر مذہبی منافرت کے الزام میں گرفتار کر کے فیصل آباد منتقل کرنے کے بعد تفتیش کیلئے نامعلوم مقام پر منتقل کر دیا ہے جب کہ تاحال گرفتار ہونے والے شخص کی کسی بھی کالعدم یا مذہبی جماعت سے وابستگی سامنے نہیں آ سکی۔


http://www.urdutimes.com/news/8366.html
گرفتار عزیر بلوچ 90 روز کیلئے رینجرز کے حوالے
کراچی: انسداد دہشتگردی کی عدالت نے گینگ وار کے سرغنہ سرغنہ عزیر جان بلوچ کو 90 روزہ ریمانڈ پر رینجرز کی تحویل میں دے دیا ہے۔ تفصیلات کے مطابق رینجرز نے عزیز بلوچ کو انسداد دہشتگردی کی عدالت میں پیش کیا جہاں عدالت سے تحفظ پاکستان ایکٹ کے تحت 90 روزہ ریمانڈ کی درخواست کی گئی جس کو عدالت نے منظور کرتے ہوئے عزیر بلوچ کو نوے روزہ ریمانڈ پر رینجرز کے حوالے کر دیاہے جبکہ عدالت نے عزیر بلوچ سے تفتیش کیلئے جے آئی ٹی کی تشکیل کی اجازت بھی دیدی ہے۔ واضح رہے کہ عزیر بلوچ کو گزشتہ رات کراچی کے مضافاتی علاقے سے رینجرز نے گرفتار کیا تھا اور تفیش کیلئے نامعلوم مقام پر منتقل کر دیا تھا جبکہ رینجرز کی جانب سے گرفتاری کی تصاویر بھی جاری کر دی تھیں۔ عزیز بلوچ پر قتل، بھتہ خوری اور ڈکیتی سمیت دیگر دفعات کے تحت مختلف تھانوں میں پچاس سے زائد مقدمات درج ہیں جبکہ عزیر بلوچ کے سر پر 50 لاکھ روپے کا انعام بھی رکھا گیاتھا۔


http://www.urdutimes.com/news/8362.html
نیسپاک تحقیقات مکمل، بریک ڈائونز کا ذمہ دار جی ایم جینکو قرار
اسلام آباد: نیسپاک نے ملک میں 15 اور 21 جنوری کے بجلی کے دو بڑے ڈاونز کی انکوائری مکمل کر لی ہے، جس میں بریک ڈائون کا ذمہ دار جنرل منیجر جینکو سبز علی خان کو ذمہ دار ٹھہرایا گیا ہے۔ گزشتہ روز جامشورو میں ہائی ٹینشن لائن ٹرپ ہونے سے کراچی میں طویل بریک ڈائون رہا، شہریوں کو دن بھر مشکلا ت کا سامنا کرنا پڑا جب کہ نیسپاک نے 15 اور 21 جنوری کو ہونے والے بجلی کے 2 بڑے بریک ڈائونز جن کی وجہ ملک کا بڑا حصہ کئی گھنٹے تک اندھیرے میں ڈوبا رہا کی انکوائری مکمل کر کے جنرل منیجر جینکو کو ذمہ دار قرار دیا ہے۔ وزارت پانی و بجلی نے انکوائری کے لیے نیسپاک کو کنسلٹنٹ مقرر کیا،جس کے انجینئرز اور ماہرین نے تحقیقات مکمل کر کے رپورٹ وزارت پانی و بجلی کو بھجوا دی۔ رپورٹ کے مطابق بریک ڈائون کے ذمہ دار جنرل منیجر جینکو سبز علی خان ہیں، رپورٹ میں بتایا گیا ہے کہ 15 جنوری کو سسٹم پر دھند سے بچائو کے انسولیٹرز نہیں لگے، جس کی وجہ سے بریک ڈائون ہوا، اس بریک ڈائون کے بعد اقدامات کیے جاتے تو 21 جنوری کے بریک ڈائون کا واقعہ پیش نہ آتا۔ رپورٹ کے مطابق 10 ماہ سے اسٹورز میں انسولیٹرز موجود نہیں، اور نا ہی ان کی خریداری کے لیے آرڈر دیا گیا، 4 چیف انجینئرز نے اس جانب نشاندہی کی تھی، لیکن جی ایم سبز علی خان نے توجہ نہیں دی۔


http://www.urdutimes.com/news/8360.html
سابق وزیر اعظم یوسف رضا گیلانی کا فرنٹ مین گرفتار
اسلام آباد: ایف آئی اے نے سابق وزیر اعظم یوسف رضا گیلانی کے فرنٹ مین فیصل صدیق خان کو گرفتار کرلیا ہے۔ تفصیلات کے مطابق ایف آئی اے نے ٹڈاپ کرپشن اسکینڈل میں سابق وزیراعظم کے فرنٹ مین کو اسلام آباد سے گرفتار کر لیا، ایف آئی اے کراچی کی ٹیم کو ملزم کی گرفتاری کے بعد کراچی منتقلی کی اجازت نہیں ملی۔ تفصیلات کے مطابق ایف آئی اے کرائم سرکل کی ٹیم نے جمعرات کو اسلام آباد میں چھاپہ مار کاروائی کے دوران ٹڈاپ کرپشن اسکینڈل میں سابق وزیراعظم یوسف رضا گیلانی کے فرنٹ مین فیصل صدیق خان کو گرفتار کر لیا۔ ایف آئی اے کے مطابق ملزم ایف آئی اے کو ٹڈاپ اسکینڈل کے 33 مقدمات میں مطلوب تھااور بطور فرنٹ مین ملزم نے ایک ارب روپے وصول کئے۔ ذرائع کے مطابق ملزم اورسابق وزیراعظم یوسف رضا گیلانی کے درمیان دوستی بھی اڈیالہ جیل میں ہوئی۔ ملزم نے یوسف رضا گیلانی کے وزیر اعظم بننے پر ٹڈاپ جعلی فریٹ سبسڈی اسکینڈل میں مختلف تاجروں کی ملاقات کرائی۔ ایف آئی اے ذرائع کے مطابق ملاقات کے لئے وصول کردہ 50 لاکھ روپے سابق وزیرا عظم کے اکاونٹ میں جمع کرائے گئے۔ اسکینڈل میں مجموعی طور پر چھ ارب روپے بطور کک بیک وصول کئے گئے۔ کک بیک کی رقم سابق وزیراعظم یوسف رضا گیلانی، سابق وزیر تجارت مخدوم امین فہیم، ملزم اور اسکے ساتھیوں میں تقسیم ہوئی۔ ایف آئی اے کے مطابق اسکینڈل میں درج 83 مقدمات میں سے 33 مقدمات میں فیصل صدیق بطور ملزم نامزد ہے جبکہ ٹڈاپ اسکینڈل میں سابق وزیراعظم اور سابق وزیر تجارت 22 مقدمات میں نامزد ملزمان ہیں۔ ایف آئی اے حکام کے مطابق اسلام آباد پولیس کی جانب سے ملزم کی کسٹڈی کی درخواست پرعدالت نے ملزم کو اڈیالہ جیل بھیج دیا۔ ایف آئی اے نے ملزم فیصل صدیق کی حوالگی کے لئے بین الصوبائی راہداری حاصل کرنے کا فیصلہ کیا ہے ۔ ملزم کو تفتیش کے لئے اڈیالہ جیل سے راہداری پر کراچی منتقلی کیا جائے گا۔


http://www.urdutimes.com/news/8347.html
آرمی چیف کی مدت ملازمت میں توسیع کیلئے ریفرنڈم کی درخواست دائر
اسلام آباد: سپریم کورٹ میں پاک فوج کے سربراہ جنرل راحیل شریف کی مدت ملازمت میں توسیع کے معاملے پر عوامی ریفرنڈم کرانے کی درخواست دائر کی گئی ہے۔ میڈیا رپورٹ کے مطابق آرمی چیف کی مدت ملازمت میں توسیع کیلئے ریفرنڈم کرانے کی درخواست محمود اختر نقوی کی جانب سے دائر کی گئی ہے، درخواست میں صدرمملکت، وزیراعظم، وزارت دفاع، قانون، داخلہ اور الیکشن کمیشن کو فریق بنایا گیا ہے۔ درخواست میں موقف اختیار کیا گیا ہے کہ سابق آرمی چیف اشفاق پرویز کیانی کی مدت ملازمت میں بھی توسیع دی گئی، موجودہ داخلی و خارجی حالات کے پیش نظرجنرل راحیل شریف کی مدت ملازمت میں توسیع دی جائے۔ سپریم کورٹ اشفاق پرویز کیانی کی مدت ملازمت میں توسیع کا ریکارڈ اور نوٹیفکیشن بھی طلب کرے اور الیکشن کمیشن آف پاکستان کو جنرل راحیل شریف کی مدت ملازمت میں توسیع کے معاملے پر ریفرنڈم کرانے کا حکم دیا جائے۔ واضح رہے کہ کچھ روز قبل سپریم کورٹ میں موجودہ آرمی چیف کی مدت ملازمت میں توسیع کے لئے بھی درخواست دائر کی گئی ہے۔


http://www.urdutimes.com/news/8341.html
چکوال اور پشاور میں گیس دھماکے، دو خواتین جاں بحق
چکوال، پشاور: چکوال اور پشاور میں گیس دھماکے، دو خواتین جاں بحق اور تین بچے جھلس گئے، زخمیوں کو طبی امداد کیلئے مقامی ہسپتال داخل کرا دیا گیا، گھر میں موجود لاکھوں کا سامان جل کر راکھ ہوگیا۔ تفصیلات کے مطابق چکوال کے علاقے تترال میں گیس لیکج سے دھماکہ، دو خواتین جاں بحق ہوگئیں، بتایا گیا ہے کہ خواتین گھر میں کھانا تیار کر رہی تھیں کہ اسی دوران گیس پائپ سے گیس لیک ہونے لگی جس نے اچانک آگ پکڑ لی، گیس کے آگ پکڑنے سے زوردار دھماکہ ہوا جس کی زد میں آ کر دو خواتین شدید جھلس گئیں انہیں مقامی ہسپتال داخل کرایا گیا لیکن وہ جانبر نہ ہوسکیں۔ دوسری طرف پشاور کے علاقے حیات آباد میں گھر کے اندر گیس لیکج کے باعث دھماکے سے خاتون اور اس کے تین بچے زخمی ہوگئے، گھر میں موجود لاکھوں کا سامان جل کر راکھ ہوگیا۔ پشاور کے پوش علاقے حیات آباد کے فیز 6 میں ہفتہ کی علی الصبح گیس لیکج سے زور دار دھماکے نے قیامت صغری برپا کردی۔ دھماکا اس قدر شدید تھا کہ گھر کا اگلا حصہ مکمل طور پر تباہ ہوگیا، لوہے کی کھڑکیاں اور دروازے تک ٹوٹ گئے جس کے بعد گھر میں آگ لگ گئی، لاکھوں کا سامان جل کر خاکستر ہوگیا۔ دھاکے کی آواز سن کر اہل علاقہ اور امدادی ٹیمیں موقع پر پہنچ گئیں اور زخمیوں کو نکال کر فوری طور پر ہسپتال منتقل کیا۔ امدادی ٹیموں نے ایک گھنٹے کی جدوجہد کے بعدآگ پر قابو پالیا۔ علاقہ مکینوں کے مطابق خاتون نے چولہا جلانے کے لیے ماچس جلائی تو زوردار دھماکا ہوگیا۔


http://www.urdutimes.com/news/8336.html
بھارت ہی پاکستان کا سب سے بڑا دشمن ہے، لطیف اللہ محسود
اسلام آباد: کالعدم تحریک طالبان کے سابق سربراہ حکیم اللہ محسود کے بھائی لطیف اللہ محسود نے پاکستان میں دہشت گردی کی پشت پناہی کرنے والوں کے چہرے سے نقاب اٹھاتے ہوئے کہا ہے کہ بھارت ہی پاکستان کا سب سے بڑا دشمن ہے، ''را'' افغان خفیہ ایجنسی سے ملکر پاکستان میں دہشت گردی کی کارروائیاں کراتی ہے۔ نجی ٹی وی کے مطابق دہشت گرد نے انکشاف کیا کہ بھارتی اور افغان خفیہ ایجنسیاں مل کر کالعدم ٹی ٹی پی سے کارروائیاں کراتی ہیں، تربیت کے ساتھ ساتھ پیسے بھی ملتے ہیں۔ سرحد پار سے دہشت گردی کا رونا رونے والوں کا اپنا ہی چہرہ بے نقاب ہوگیا، پاکستان کے امن پر وار کرنے والوں کے اپنے ہی ساتھی نے سچ اگل دیا۔ کالعدم تحریک طالبان کے دہشت گرد اور حکیم اللہ محسود کے بھائی لطیف اللہ محسود نے اعتراف کیا ہے کہ بھارت ہی پاکستان کا سب سے بڑا دشمن ہے۔ را افغان خفیہ ایجنسی کے ساتھ مل کر کالعدم ٹی ٹی پی کے ذریعے پاکستان میں دہشت گردی کراتی ہے۔ کالعدم تحریک طالبان مہمند ایجنسی کے سربراہ عبدالولی کے ذریعے پیسے اور تربیت دی جاتی ہے۔ دہشت گرد لطیف اللہ محسود کے مطابق جیل میں قرآن پاک پڑھنے کے بعد اس کی آنکھیں کھلیں۔ لطیف اللہ محسود نے مزید بتایا کہ کالعدم ٹی ٹی پی جن لوگوں کو اغوا کرتی تھی ان کے ورثا کو دھمکی آمیز کال وہی کیا کرتا تھا۔


http://www.urdutimes.com/news/8335.html
مستونگ: فورسزسے جھڑپ،کالعدم تنظیم کے کمانڈر سمیت 5 ہلاک
مستونگ: مستونگ کے قریب سیکورٹی فورسز کی کارروائی میں کالعدم تنظیم کے اہم کمانڈر سمیت 5 شر پسند ہلاک ہوگئے۔ سکیورٹی ذرائع کے مطابق مستونگ کے علاقے کلی دتو میں خفیہ اطلاع پر سیکورٹی فورسز نے کارروائی کی تو اس کے دوران کالعدم تنظیم کا اہم کمانڈر اشرف بلوچ اپنے 4 ساتھیوں نے سکیورٹی اہلکاروں پر فائرنگ شروع کر دی جس پر جوابی کارروائی کرتے ہوئے سکیورٹی فورسز کے جوانوں نے پانچوں دہشت گردوں کو ہلاک کردیا۔ سیکورٹی ذرائع کے مطابق ہلاک ہونے والے شرپسند اغوا برائے تاوان، ٹارگٹ کلنگ اور سیکورٹی فورسز پر حملوں میں ملوث تھے۔ ہلاک ہونے والے شرپسندوں سے بڑی تعداد میں اسلحہ اور گولہ بارود بھی برآمد ہوا جسے سیکورٹی فورسز نے قبضے میں لے لیا۔ واقعہ کے بعد سکیورٹی فورسز نے علاقے کو گھیرے میں لے لیا اور مزید سرچ آپریشن شروع کر دیا ہے۔ ذرائع کے مطابق آپریشن کے دوران متعدد مشکوک افراد کو حراست میں بھی لیا گیا جنہیں پوچھ گچھ کے بعد چھوڑ دیا گیا۔


http://www.urdutimes.com/news/8331.html
پنجاب کی تمام یونیورسٹیوں میں تبلیغی جماعتوں کا داخلہ ممنوع
لاہور : پنجاب کی یونیورسٹیز میں تبلیغی جماعت کے داخلے پر پابندی عائد کر دی گئی۔ تفصیلات کے مطابق سانحہ چارسدہ کے بعد پنجاب حکومت نے یونیورسٹیوں اور کالجوں کے لیے نیا ایس او پی جاری کر دیا گیا۔ تعلیمی اداروں کی مسجدوں میں خطبات انتظامیہ کی منظوری سے دیئے جائیں گے۔ وزارت داخلہ کے مراسلے میں نام لے کرکہا گیا ہے کہ یونیورسٹیز میں تبلیغی جماعت کو سرگرمیوں اور جماعتوں کے ٹھہرنے کی اجاز ت نہیں ہوگی۔ غیر طلبہ عناصر کے ہوسٹلز میں ٹھہرنے پر پابندی ہوگی، فرقہ ورانہ اسٹوڈنٹس تنظیموں کی حوصلہ شکنی کی جائیگی۔ یونیورسٹی انتظامیہ کو پابند کیا گیا ہے کہ کالعدم جماعت سے ہمدردی رکھنے والے فیکلٹی ممبران کی اطلاع فوری طور پر سکیورٹی اداروں کو دے گی۔ سوشل میڈیا پر فرقہ واریت پھیلانے والوں کیخلاف انفارمیشن ٹیکنالوجی اور ہوم ڈیپارٹمنٹ کے تعاون سے کارروائی کرے گی۔ سوشل میڈیا پر دہشت گردی اور فرقہ واریت کیخلاف اکاؤنٹ بنائے گی، یہ بھی فیصلہ کیا گیا کہ یونیورسٹی انتظامیہ اپنی سیکورٹی کیلئے انٹیلی جینس نظام بنائے گی۔اسلحہ اور منشیات کا پھیلاؤ روکنے کی ذمہ داریونیورسٹی انتظامیہ ہوگی۔ ہر تعلیمی ادارہ سکیورٹی اداروں کی جانب سے نشاندہی کردہ خرابی 15 دن میں دور کرنیکا پابند ہوگا۔


http://www.urdutimes.com/news/8329.html
کراچی: لیاری گینگ وار کا سرغنہ عزیر جان بلوچ گرفتار
کراچی: لیاری گینگ وار کے سرغنہ عزیر جان بلوچ کو کراچی میں گرفتار کر لیا گیا ہے۔ ملزم کو دبئی سے واپسی پر کراچی میں داخل ہوتے ہوئے حراست میں لیا گیا، بھتہ خوری، قتل سمیت دیگر سنگین جرائم میں ملوث ہے۔ عزیر جان بلوچ پر قتل، بھتہ خوری اور دیگر سنگین جرائم کے الزامات ہیں اور وہ مختلف مقدمات میں پولیس کو مطلوب تھا، عزیر جان کو دبئی سے واپسی پر کراچی میں داخل ہوتے ہوئے گرفتار کیا گیا اور نامعلوم مقام پر منتقل کر دیا گیا۔ واضح رہے کہ عزیر بلوچ کو لیاری گینگ وار کا مرکزی کردار کہا جاتا ہے اور ان پر کراچی کے علاقے لیاری کے مختلف تھانوں میں قتل، اقدام قتل اور بھتہ خوری سمیت درجنوں مقدمات درج ہیں۔ عزیر بلوچ 2013 میں حکومت کی جانب سے ٹارگٹ کلرز اور جرائم پیشہ افراد کے خلاف آپریشن شروع ہونے پر بیرون ملک فرار ہوئے تھے، حکومت سندھ متعدد بار عزیر جان بلوچ کے سر کی قیمت مقرر کر چکی ہے جبکہ اس کے عدالت میں پیش نہ ہونے پر ریڈ وارنٹ بھی جاری ہو چکے ہیں۔


http://www.urdutimes.com/news/8328.html
پی ٹی آئی رہنما پر لڑکی سے زیادتی کا مقدمہ درج
فیصل آباد: پاکستان تحریک انصاف کے مقامی رہنما نے شادی کا جھانسہ دے کر لڑکی کو زیادتی کا نشانہ بنا ڈالا۔ پولیس نے متاثرہ خاتون کی درخواست پر مقدمہ درج کر کے ملزم کی گرفتاری کیلئے چھاپے مارنا شروع کر دیئے۔ پولیس رپورٹ کے مطابق جھنگ روڈ لیاقت روڈ کی رہائشی لڑکی کی طرف سے تھانہ جھنگ بازار میں درج کروائے گئے زیادتی کے مقدمہ میں موقف اختیار کیا گیا ہے کہ اس کو پی ٹی آئی رہنما رانا مبشر نے شادی کا جھانسہ دیا اور اپنے ساتھ شیخ کالونی میں واقع ایک مکان میں لے گیا جہاں اسے زیادتی کا نشانہ بنایا گیا۔ اب ملزم اس کو سنگین نتائج کی دھمکیاں دے رہا ہے۔


http://www.urdutimes.com/news/8325.html
جسٹس جاوید اقبال کے سوتیلے بھائی کو سزائے موت
لاہور: لاہور کی ایک عدالت نے سپریم کورٹ کے سابق جسٹس (ر) جاوید اقبال کے والدین کے قتل کے الزام میں ان کے سوتیلے بھائی اور اس کے دو ساتھیوں کو دو دو مرتبہ سزائے موت اور پانچ پانچ سال قید کی سزا سنائی ہے۔ تفصیلات کے مطابق سیشن کورٹ لاہور نے جسٹس (ر) جاوید اقبال کے والدین کے قتل کیس کا فیصلہ سناتے ہوئے 3 مجرموں کو 2،2 بار سزائے موت کا حکم دیا ہے۔ سیشن کورٹ لاہور نے سپریم کورٹ کے سابق جج جسٹس (ر) جاوید اقبال کے والدین کے قتل کیس کا فیصلہ سنا دیا۔ ایڈیشنل سیشن جج نے کیس کا فیصلہ سناتے ہوئے جسٹس (ر) جاوید اقبال کے سوتیلے بھائی سمیت قتل میں ملوث دیگر 2 مجرموں کو 2،2 بار سزائے موت اور 5 لاکھ روپے فی کس جرمانے کا بھی حکم دیا۔ واضح رہے کہ جسٹس (ر) جاوید اقبال کے والدین کو ان کے بھائی نے ساتھیوں سمیت قتل کیا تھا اور جرم ثابت کرنے پر عدالت نے کیس کا فیصلہ سنایا۔ یاد رہے کہ جسٹس جاوید اقبال کے والدین ملک عبدالحمید اور زرینہ بی بی کو سنہ 2011 میں لاہور کینٹ کے علاقے کیولری میں ان کے گھر پر قتل کر دیا گیا تھا۔


http://www.urdutimes.com/news/8323.html
سپیکر سندھ اسمبلی چیمبر میں تنہا بلاتے ہیں، نصرت سحر عباسی
کراچی: ایم کیو ایم کی رہنما نصرت سحر عباسی نے الزام عائد کیا ہے کہ سپیکر سندھ اسمبلی کا رویہ سنجیدہ نہیں ہیں، چیمبر میں تنہا بلاتے ہیں۔ نجی ٹی وی چینل کے مطابق متحدہ کی ممبر سندھ اسمبلی نصرت سحر عباسی کا کہنا ہے سپیکر اسمبلی آغا سراج درانی چیمبر میں اکیلے ملنے کی بات کرتے ہیں تو کبھی مچھلی اور جھینگے کھلانے کی دعوت دیتے ہیں۔ ان کا کہنا تھا کہ پیپلز پارٹی زرداری لیگ بن چکی ہے اس لیے سپیکر کا خواتین کے ساتھ ایسا رویہ ہے۔ اگر محترمہ بینظیر بھٹو شہید زندہ ہوتیں تو سپیکر صاحب کبھی بھی ایسی بات کرنے کی جرات نہ کرتے۔ واضح رہے کہ چند روز قبل آغا سراج درانی نصرت سحر عباسی کے کہنے پر سندھ اسمبلی ہاسٹلز میں بیوٹی پارلر بنانے کی بات بھی کر چکے ہیں جب کے خاتون ممبر اسمبلی نے اس بات کی تردید کی تھی ۔


http://www.urdutimes.com/news/8320.html
شہیدخاتون پائلٹ مریم مختار کو تمغہ بسالت دینے کی منظوری
اسلام آباد: پاک فضائیہ کی شہیدخاتون پائلٹ مریم مختار کو تمغہ بسالت دینے کی منظوری دیدی گئی۔ میڈیا رپورٹس کے مطابق وزیراعظم کی سفارش پر صدر مملکت ممنون حسین نے شہید پائلٹ مریم مختار کو تمغہ بسالت دینے کی منظوری دیدی، مریم مختار پہلی پاکستانی خاتون پائلٹ ہیں، جنہوں نے شہادت کا مرتبہ حاصل کیا، واضح رہے کہ مریم مختار ٹریننگ کے دوران طیارہ حادثے میں شہید ہوگئی تھی۔


http://www.urdutimes.com/news/8318.html
چارسدہ حملے کی سی سی ٹی وی فوٹیج منظر عام پر آگئی
اسلام آباد: چارسدہ یونیورسٹی حملے کی سی سی ٹی وی فوٹیج منظر عام پر آگئی، چاروں دہشتگرد عقبی دیوار پھلانگ کر اندر داخل ہوئے، ہاسٹل، کنٹین اور گیسٹ ہاؤس میں فائرنگ کی۔ نجی ٹی وی پر دکھائی جانے والی فوٹیج کے مطابق باچا خان یونیورسٹی پر حملہ کرنے والے 4 دہشتگرد یونیورسٹی کی عقبی دیوار پھلانگ کر اندر داخل ہوئے، جنہوں نے تمام کارروائی ٹولی کی شکل میں کی، چاروں دہشتگردوں نے شلوار قمیض پہن رکھی تھیں اور ان کے چہرے واضح نظر آرہے تھے، کسی نے چہرہ نہیں چھپایا تھا، جنہوں نے یونیورسٹی کے ہاسٹل کنٹین اور گیسٹ ہاؤس میں فائرنگ کی اس حملے میں 21 افراد شہید ہوئے تھے، حملے کے وقت طلباء سیکورٹی فورسز اور پولیس کو مسلسل آگاہ کرتے رہے، حملے کے بعد کئی اساتذہ اور طلباء سیڑھی کی مدد سے باہر نکلنے میں کامیاب ہوگئے۔


http://www.urdutimes.com/news/8316.html
بلاول بھٹو نے نوازشریف کیخلاف ٹوئٹر پر محاذ کھول دیا
اسلام آباد: پاکستان پیپلز پارٹی کے چیئرمین بلاول بھٹو زرداری نے نواز شریف کے خلاف ٹوئٹر پر محاذ کھول دیا، کارٹون بنا کر لکھ دیایہ ہے اصل مک مکا۔ بلاول بھٹو نے ٹویٹر پر نواز شریف، عمران خان اور ضیاء الحق کو کارٹون کی تصویر میں ایک ساتھ دکھایا۔


http://www.urdutimes.com/news/8315.html
اسلام آباد: پولیس موبائل پر فائرنگ، ایک ملزم گرفتار، دوسرا فرار
اسلام آباد: تھانہ مارگلہ کی حدود میں پولیس موبائل پر نامعلوم افراد کی فائرنگ، پولیس نے تعاقب کرتے ہوئے ایک ملزم کو گرفتار کر لیا جبکہ دوسرا فرار ہونے میں کامیاب ہو گیا ہے ۔ جمعہ کو تھانہ مارگلہ پولیس کی گاڑی معمولی گشت پر مامور تھی کہ اس دوران ایک مشکوک گاڑی کو روکنے کا اشارہ دیا تو گاڑی نہ رکی پولیس نے پیچھا کرنے کرنے کی کوشش کی تو کار میں سوار دو افراد نے پولیس پر فائر کھول دیے جس سے کوئی جانی نقصان تو نہ ہوا مگر ملزمان میں سے ایک کو پولیس نے گرفتار کر لیا اور دوسرا فرار ہونے میں کامیاب ہو گیا ہے۔ پولیس نے دوسرے نامعلوم ملزم کی گرفتاری کے لیے ناکہ بندی کروا دی ہے، پولیس ذرائع کے مطابق گرفتار ملزم کو نامعلوم مقام پر منتقل کر دیا گیا ہے جہاں ان سے تفتیش جاری ہے۔


http://www.urdutimes.com/news/8308.html
ژوب: خود کش حملے میں سیکیورٹی اہلکاروں سمیت 5 افراد زخمی
ژوب : بلوچستان کے ضلع ژوب کے حساس علاقے میں خود کش دھماکے کے نتیجے میں سیکیورٹی اہلکاروں سمیت 5 افراد زخمی ہو گئے۔ ژوب کے ڈپٹی کمشنر نے بھی گفتگو میں دھماکے کی تصدیق کی۔ ایک سینیئر سیکیورٹی اہلکار نے نام ظاہر نہ کرنے کی شرط پر بتایا کہ ژوب کی فوجی چھانی کے دروازے پر بارودی مواد سے بھری ہوئی گاڑی ٹکرائی گئی جس سے گیٹ تباہ ہوا اورچھانی کے دروازے پر تعینات اہلکار زخمی ہو گئے۔ زخمی اہلکاروں کو ژوب کے فوجی ہسپتال سی ایم ایچ منتقل کر دیا گیا، زخمیوں میں سے 2 اہلکاروں کی حالت تشویشناک بتائی گئی۔ پولیس کے اعلی افسر زاہد افضل نے بتایا کہ دھماکے کے نتیجے میں 5 افراد زخمی ہوئے جن میں ایک بچہ، ایک راہ گیر اور 3 سیکیورٹی اہلکار زخمی ہوئے۔ دھماکے کی اطلاع ملتے ہی مختلف امدادی اداروں کے کارکن متاثرہ مقام کی جانب روانہ ہوئے۔ جب کہ سیکیورٹی فورسز کی بھاری نفری نے علاقے کو گھیرے میں لے لیا۔ فوری طور پر یہ معلوم نہیں ہو سکا کہ دھماکے کے لیے کتنا بارودی مواد استعمال کیا گیا اورنہ ہی دھماکے کی ذمہ داری فوری طور پر کسی بھی شدت پسند گروپ کی جانب سے قبول کی گئی۔ واضح رہے کہ ژوب بلوچستان کے حساس اضلاع میں شمار ہوتا ہے، اس کی سرحد پاکستان کے شمالی قبائلی علاقہ جات سے ملتی ہے، یہ قبائلی علاقے طویل عرصے سے شدت پسندی سے متاثر ہیں۔ پاک-افغان سرحدی علاقوں کے قریب واقع ہونے کی وجہ سے بھی شدت پسندوں کی جانب سے اس علاقے بھی پناہ لینے کی کوشش کی جاتی ہے۔


http://www.urdutimes.com/news/8301.html
مولانا عبدالعزیز کیخلاف مقدمہ درج کرنے کی درخواست
اسلام آباد: لال مسجد کے خطیب مولانا عبدالعزیز کے خلاف سول سوسائٹی کی طرف سے مقدمہ درج کرنے کی درخواست دے دی گئی۔ درخواست سول سوسائٹی کے نمائندے خرم ذکی اور جبران نے تھانہ آبپارہ میں جمع کرائی۔ تفصیالت کے مطابق جمعہ کے روز سول سوسائٹی کے نمائندے خرم ذکی اور جبران نے لال مسجد کے خطیب مولانا عبدالعزیز کے خلاف اسلام آباد کے تھانہ آبپارہ میں مقدمہ کے اندراج کیلئے درخواست جمع کرائی۔ آن لائن ذرائع کے مطابق درخواست گزار نے درخواست میں موقف اختیار کای ہے کہ مولانا عبدالعزیز نے اپنے ایک ویڈیو پیغام میں ایک مخصوص مکتبہ فکر پر سول سوسائٹی کی پشت پناہی کا الزام لگایا ہے۔ درخواست میں مزید بتایا گیا کہ انٹرنیٹ پر جامعہ حفظہ کی نامعلوم طالبان کی طرف سے ایک ویڈیو لنک شیئر کیا جس میں جامع کی نامعلوم طالبات کی طرف سے ایک ویڈیو لنک شیئر کیا جس میں جامع کی نامعلوم طالبات نے دہشت گرد تنظیم داعش میں شمولیت اختیار کی اور اس کے سربراہ کو مبارکباد دیتے ہوئے ان کی بیت کی اور کہا کہ وہ پاکستان میں خلافت کا نظام قائم کریں اور اسامہ بن لادن ' لال مسجد اور جامع حفصہ پر کیے جانے والے ملٹری آپریشن کا بدلہ پاکستان اور پاکستانی آرمی سے لیں۔


http://www.urdutimes.com/news/8296.html
چودھری نثار کی پریس کانفرنس خودکش حملہ تھا، حافظ حسین
اسلام آباد: جمعیت علماء اسلام (ف) کے راہنما حافظ حسین احمد نے کہا ہے کہ چودھری نثار کی پریس کانفرنس ایک خودکش حملہ تھا اس سے نیا پنڈورا بکس کھل گیا ہے اپوزیشن کو مشتعل کر کے حکومت کے لئے مشکلات پیدا کی ہیں ہم نیشنل ایکشن پلان کے حامی ہیں ان خیالات کا اظہار انہوں نے جمعہ کو پارلیمنٹ ہائوس میں میڈیا سے گفتگو کرتے ہوئے کیا انہوں نے کہا کہ وزیر داخلہ چودھری نثار نے اپوزیشن کے خلاف پریس کانفرنس انوکھی اور اختلافی رنگ لئے ہوئے تھی اس لئے اس کو خودکش حملہ کہا جا سکتا ہے ماضی میں اپوزیشن کی طرف سے مک مکا کا الزام حکومت پر لگایا جاتا رہا اس کی تصدیق کر کے وزیر داخلہ نے ایک نیا پنڈورا بکس کھول دیا ہے انہوں نے کہا کہ چودھری نثار نے اپوزیشن کو مشتعل کر کے خود حکومت کے لئے مشکلات پیدا کیں ہیں جب کہ اس موقع پر یکجہتی اور نعروں کی اشد ضرورت ہے اور اس طرح کا تنازعہ پیدا کرنا حکومت کے لئے اچھا نہیں ہے انہوں نے کہا کہ پاکستان تحریک انصاف کا کام کیڑے ڈال کر خود نکالنا ہے جب کہ حکومت کا کام معاملات کو ٹھنڈا رکھنا اور اپوزیشن کو نرم روہی پر لانا ہے انہوں نے کہا کہ جمعیت علماء اسلام کے تحفظات مدارس اور مذہب کے حوالے سے سامنے لائے گئے تھے جب آپریشن آگے بڑھتا گیا تو دہشت گرد دینی مدارس اور مذہبی جماعتوں کی بجائے دیگر جماعتوں میں پائے گئے اور ان سے اسلحہ بھی برآمد ہوا اس سے جے یو آئی کے موقف کو تقویت ملی ہے انہوں نے کہا کہ جے یو آئی نیشنل ایکشن پلان کی حامی ہے دہشت گرد جہاں بھی ہو مسجد، مندر گرجا گھر اس کو قرار واقعی سزا ملنی چاہئے۔


http://www.urdutimes.com/news/8290.html
ملتان: دھڑ جڑی بچیوں کا علاج نہ ہونے کے باعث ڈسچارج
ملتان: ملتان چلڈرن ہسپتال نے دھڑ جڑی دونوں بچوں کو طبیعت ٹھیک ہونے ہسپتال سے ڈسچار ج کر دیا ہے۔ تفصیلات کے مطابق ہسپتال کے ایم ایس کا کہناہے کہ دونوں بچیوں کی سرجری کیلئے بنایا گئے میڈیکل بورڈ تمام تر جائزہ لینے کے بعد اس نتیجے پر پہنچاہے کہ دھڑ جڑی بچیوں کی سرجری دنیا میں کہیں بھی ممکن نہیں ہے کیونکہ بچیوں کے دل جگر اور چھوٹی آنت ایک ہے اور بہت ساری پیچیدگیوں کا سامناہے۔ ڈاکٹرز نے بچیوں کے صحت یاب ہونے پر والدین کو بچیوں کی نگہداشت کا طریقہ سمجھا کر گھر بھیج دیاہے جب کہ ان کو یقین دہانی بھی کروائی گئی ہے کہ جب بھی بچیوں کی طبیعت خراب ہو فورا ہسپتال لایا جائے انہیں ہر قسم کا علاج فراہم کیا جائے گا۔


http://www.urdutimes.com/news/8277.html
حکومت اور اپوزیشن میں مک مکا کا بڑا انکشاف
اسلام آباد: وفاقی وزیر برائے دفاعی پیداوار رانا تنویرحسین نے کہا ہے کہ ڈی چوک میں پی ٹی آئی کے دھرنے کے دوران پیپلز پارٹی نے حکومت کا ساتھ اس لئے دیاکہ وہ اپنی کرپشن کو چھپا سکے، غیر آئینی حکومت میں پیپلز پارٹی کی کرپشن سب کے سامنے آجاتی، اپوزیشن لیڈرسید خورشید شاہ قومی اسمبلی میں حکومت کے ساتھ تعاون کے بدلے میں مراعات لیتے رہے۔ خورشید شاہ کا بھائی وزارت سائنس اینڈ ٹیکنالوجی کے ماتحت اداروں کے ٹھیکوں میں کرپشن کرتا رہا۔ اپنے ایک انٹرویو میں وفاقی وزیر رانا تنویر حسین نے کہا کہ سائنس اینڈ ٹیکنالوجی وزارت کے ماتحت ادارے میں خورشید شاہ کے بھائی انجینئرز کی ایسوسی ایشن کے عہدے دار تھے اور وہ ٹھیکیداروں کی رجسٹریشن اوردیگر معاملات میں کرپشن کرتے تھے۔ انہوں نے کہاکہ کیونکہ یہ سب میری وزارت میں ہوا ہے اس لئے مجھے ان سب باتوں کا پتہ ہے، انہوں نے کہا کہ حکومت اور اپوزیشن میں مک مکا کی بات یہاں تک سچ ہے کہ اپوزیشن لیڈر سید خورشید شاہ قومی اسمبلی میں حکومت کا ساتھ دیتے تھے جس کے بدلے ان کو مراعات دی جاتی تھیں، انہوں نے کہا کہ وزیر داخلہ چوہدری نثارعلی خان سے ان کے ذاتی رنجش ہے جس کی وجہ سے ان کو پیپلز پارٹی تنقید کا نشانہ بناتی ہے۔ انہوں نے کہا کہ تحریک انصاف کے ڈی چوک میں دھرنے کے دوران پیپلزپارٹی نے حکومت کا ساتھ اس لئے دیا کہ وہ اپنی کرپشن کو چھپا سکیں، کیونکہ اگر دھرنے کے دوران حکومت ختم ہوجاتی اور غیر آئینی حکومت میں پیپلز پارٹی کی کرپشن سب کے سامنے آجاتی، انہوں نے کہا کہ سویلین حکومت میں آصف زرداری کے وکیل ان پر کرپشن کے کیسوں میں زیادہ طوالت لے لیتے ہیں۔


http://www.urdutimes.com/news/8272.html
وہاڑی، کالعدم تنظیم کے دو کارکن گرفتار
وہاڑی: وہاڑی میں محکمہ انسداد دہشت گردی نے کارروائی کر کے کالعدم تنظیم کے کارکن حکیم شکیل اور رفیق کو گرفتار کر لیا۔ میڈیا رپورٹ کے مطابق جمعہ کے روز وہاڑی کے علاقے گگو منڈی میں محکمہ انسداد دہشت گردی نے کارروائی کر کے کالعدم تنظیم کے دو اہم کارکن حکیم شکیل اور رفیق کو گھر سے گرفتار کر لیا ہے سی ٹی ڈی کے مطابق گرفتار ملزمان کا تعلق کالعدم تنظیم سے ہے دونوں ملزمان کو نامعلوم مقام پر منتقل کر دیا ہے جہاں پر ان سے تفتیش کی جا رہی ہے۔


http://www.urdutimes.com/news/8262.html
سانحہ صفورہ کے مبینہ سہولت کار شیبا احمد کی ضمانت منظور
کراچی: کراچی میں انسداد دہشتگردی کی عدالت نے القاعدہ کے مبینہ رکن اور سانحہ صفورہ کے مبینہ سہولت کار شیبا احمد کی ضمانت منظور کر لی۔ انسداد دہشتگردی کی عدالت نے دو لاکھ روپے کے عوض شیبا احمد کی ضمانت منظور کر لی۔ شیبا احمد پر القاعدہ کی مالی مدد کا الزام ہے۔ اس کے علاوہ سانحہ صفورا کے ملزمان کو سہولت فراہم کرنے اور دہشتگردوں کی ذہن سازی کا بھی الزام ہے۔ شیبا احمد کو پولیس کے کاؤنٹر ٹیررازم ڈپارٹمنٹ نے گزشتہ سال ستمبر میں ڈیفنس سے گرفتار کیا تھا۔


http://www.urdutimes.com/news/8261.html
مولانا عبدالعزیز کا خفیہ اداروں سے مذاکرات کا دعویٰ
اسلام آباد: لال مسجد کے سابق خطیب مولوی عبدالعزیز نے دعویٰ کیا ہے کہ پاکستانی خفیہ ایجنسی آئی ایس آئی کا ایک افسر انکے کیخلاف سازش کر رہا ہے جبکہ کچھ دیگر حکام ان کے ساتھ رابطے میں ہیں تاکہ تعلقات کو ٹھیک کیا جاسکے۔ تفصیلات کے مطابق لال مسجد کے فیس بک پیج پر جاری کیے گئے پیغام میں مولوی عبدالعزیز نے دعویٰ کیا ہے کہ وہ آئی ایس آئی افسر ان کے ساتھ معاملات کو ٹھیک کرنے کیلئے بات چیت کر رہے تھے اور مذاکرات بالکل صحیح سمت میں آ گے بڑھ رہے تھے لیکن ایک اور سینئر افسر ان مذاکرات کو برباد کرنے کیلئے کردار ادا کر رہا تھا۔ انہوں نے کہا کہ مجھے میرے ایک پیروکار نے بتایا کہ آئی ایس آئی کا ایک بریگیڈیئر ہے جس کا تعلق دوسرے طبقے سے ہے وہ ان کیخلاف سازش کر رہا ہے۔ مولانا نے دعویٰ کیا کہ خفیہ ادارے اپنے رویئے کی وجہ سے ملک میں شدت پسندی کو پروان چڑھا رہے ہیں۔ سابق خطیب لال مسجد نے ویڈیو میں کہا کہ حالیہ دنوں میں ایک میجر ان سے ملاقات کے لیے آئے تاکہ ایک دوسرے کو سمجھا جا سکے۔ انہوں نے کہا کہ میں جانتا ہوں کہ و ہ لوگ میرے بارے میں جعلی ویڈیوز بنا رہاہے جس میں دکھایا گیا ہے کہ وہ بھتہ لے رہے ہیں۔ واضح رہے کہ مولانا عبد العزیز کی ضمانت کا معاملہ اس وقت سامنے آیا کہ جب پاکستان پیپلز پارٹی کے سینیٹر فرحت اللہ بابر نے سینیٹ میں وفاقی وزیر داخلہ چوہدری نثار علی خان کے خلاف ان کے بیان پر تحریک استحقاق جمع کروائی، جس میں وزیر داخلہ نے کہا تھا کہ مولانا عبد العزیز کے خلاف کوئی مقدمہ نہیں ہے، لہذا کس مقدمے میں ان کے خلاف کارروائی کی جائے، اس بیان کے بعد فرحت اللہ بابر نے سینیٹ میں مختلف دستاویزات پیش کیں جس میں 11 ماہ قبل اسلام آباد ہائی کورٹ سے جاری ہونے والا گرفتاری کا وارنٹ بھی شامل تھا۔


http://www.urdutimes.com/news/8240.html
لورالائی سے ڈپٹی ڈائریکٹر زراعت سمیت 6 افراد لاپتہ
لورالائی: بلوچستان کے علاقے لورالائی میں کنوبی سے ڈپٹی ڈائریکٹر زراعت سمیت 6 افراد لاپتا ہوگئے ہیں، پولیس کا کہنا ہے کہ ڈپٹی ڈائریکٹر اور ان کیساتھیوں کی تلاش کیلئے کوشش کر رہے ہیں۔ پولیس کے مطابق زیارت سے اپنے ساتھیوں کے ہمراہ ایک دعوت سے واپس جانے والے ڈپٹی ڈائریکٹر زراعت حبیب اللہ کو چھ ساتھیوں سمیت اغوا کر لیا گیا ہے۔ نامعلوم مسلح افراد نے سنجاوی کے قریب کنوبی کے مقام سے انھیں اغوا کیا۔ واقعے کی اطلاع ملتے ہی مقامی انتظامیہ نے لیویز کے ساتھ مل کر مغویوں کی بازیابی کیلئے اغوا کاروں کی تلاش شروع کر دی ہے ۔


http://www.urdutimes.com/news/8236.html
فوج نے ہمیشہ قوم کی پکار پر لبیک کہا، آرمی چیف جنرل راحیل
حیدرآباد: آرمی چیف جنرل راحیل شریف نے کہا ہے کہ پاک فوج ہمیشہ قوم کی پکار پر لبیک کہتے ہوئے توقعات پر پوری اتری، مادرِ وطن کے دفاع اور قدرتی آفات میں پاک فوج قوم کی امیدوں پر ہمیشہ پوری اترے گی۔ آئی ایس پی آر کے مطابق آرمی چیف جنرل راحیل شریف نے حیدر آباد گیریژن کا دورہ کیا، سندھ رجمنٹل سینٹر اور فارمیشن کے ریٹائرڈ اورحاضر سروس افسران اور جوانوں سے ملاقات کی۔ آرمی چیف نے مختلف سیکورٹی آپریشنز میں فارمیشن کے اہلکاروں کی کارکردگی کو سراہتے ہوئے کہا کہ پاک فوج نے ہمیشہ قوم کی آواز پر لبیک کہا اور توقعات پر پوری اتری۔ آرمی چیف نے کہا کہ ملکی دفاع ہو یا قدرتی آفات، پاک فوج قوم کی امیدوں پر ہمیشہ پوری اترے گی۔ آئی ایس پی آر کا کہنا ہے کہ آرمی چیف نے سندھ رجمنٹل سینٹر کا بھی دورہ بھی کیا، یادگارِ شہدا پر پھول چڑھائے اور فاتحہ پڑھی۔


http://www.urdutimes.com/news/8235.html
وزیراعظم نواز شریف سے مالدیپ کی وزیر خارجہ کی ملاقات
اسلام آباد: وزیراعظم نواز شریف نے کہا کہ پاکستان، مالدیپ کے ساتھ اپنے تعلقات کو بہت اہمیت دیتا ہے، پاکستان مالدیپ کے ساتھ اپنا تعاون جاری رکھے گا، دونوں ممالک تجارتی مواقعوں سے فائدہ اٹھائیں، سیاخت کے فروغ کیلئے باہمی تعاون کو فروغ دیا جائے۔ انہوں نے کہا کہ دہشت گردی کے خلاف جنگ کامیابی سے جاری ہے، آپریشن ضرب عضب کے مثبت نتائج نکلے ہیں، دہشت گردی کے خلاف ہمسائیہ ملکوں کو تمام ممکن تعاون فراہم کریں گے۔ تفصیلات کے مطابق جمعرات کو وزیراعظم نواز شریف سے مالدیپ کی وزیر خارجہ دونیا مامون نے ملاقات کی۔ ملاقات میں دو طرفہ تعلقات، سیاحت کے فروغ کیلئے باہمی تعاون، خطے کی صورتحال اور باہمی دلچسپی سمیت دیگر اہم امور پر تبادلہ خیال کیا گیا۔ ملاقات کے دوران گفتگو کرتے ہوئے وزیراعظم نواز شریف نے کہا کہ پاکستان، مالدیپ کے ساتھ اپنے تعلقات کو بہت اہمیت دیتا ہے، پاکستان مالدیپ کے ساتھ اپنا تعاون جاری رکھے گا، دونوں ممالک تجارتی مواقعوں سے فائدہ اٹھائیں، سیاخت کے فروغ کیلئے باہمی تعاون کو فروغ دیا جائے۔ انہوں نے کہا کہ دہشت گردی کے خلاف جنگ کامیابی سے جاری ہے، آپریشن ضرب عضب کے مثبت نتائج نکلے ہیں، دہشت گردی کے خلاف ہمسائیہ ملکوں کو تمام ممکن تعاون فراہم کریں۔ اس موقع پر گفتگو کرتے ہوئے مالدیپ کی وزیر خارجہ دونیا مامون نے کہا کہ مالدیپ کو مکمل تعاون کرنے پر مشکور ہیں، مالدیپ پاکستان کے ساتھ اپنے تعلقات کو سراہتا ہے، پاکستان کی دہشت گردوں کے خلاف کارروئیوں کو سراہتے ہیں۔


http://www.urdutimes.com/news/8227.html
پی ٹی اے اور وزارت آئی ٹی کے حسابات میں فرق کا انکشاف
اسلام آباد: پبلک اکائونٹس کمیٹی (پی اے سی ) کے اجلاس میں پاکستان ٹیلی کمیونیکیشن اتھارٹی (پی ٹی اے) اور وزارت انفارمیشن ٹیکنالوجی (آئی ٹی) کے درمیان حسابات میں 35 ارب روپے کے فرق کا انکشاف ہوا ہے، مختلف موبائل اپریٹر ز نے 8 ارب روپے پی ٹی اے کو جمع کرانے کی بجائے انفارمیشن ٹیکنالوجی کے اکائونٹ میں جمع کرا دئیے، کمپنی کا ڈائریکٹر 8 کروڑ روپے کا فراڈ کر کے 30 لاکھ روپے ادائیگی پر ضمانت پر رہا کر دئیے گئے ہیں، کمیٹی نے گذشتہ کئی سالوں کے دوران یو ایس ایف اور دیگر مدات میں جمع شدہ رقومات کی تفصیلات طلب کر لی ہیں، مختلف سیلولر کمپنیوں سے اربوں روپے کی وصولی کیلئے عدالتوں میں مقدمات کی پیروی تیز کی جائے کمیٹی کی ہدایت۔ قائمہ کمیٹی کا اجلاس قائم مقام چیرمین سردار عاشق گوپانگ کی سربراہی میں پارلیمنٹ ہائوس میں منعقد ہوا اجلاس میں پاکستان ٹیلی کمیونیکیشن کے سال 2013/14 کے حسابات کا جائزہ لیا گیا اس موقع پر آڈٹ حکام نے بتایا کہ پاکستان ٹیلی کمیونیکیشن اتھارٹی اور وزارت انفارمیشن ٹیکنالوجی مختلف سیلولر کمپنیوں سے یو ایس ایف، لائسنس فیس، سپیکٹرم فیس کی مد میں وصول کئے جانے والے رقومات میں 35 ارب 7 کروڑ 55 لاکھ 91 ہزار روپے کا فرق پایا جاتا ہے وزارت انفارمیشن ٹیکنالوجی کے ریکارڈ کے مطابق مجموعی طور پر 63 ارب 10 کروڑ 87 لاکھ 30 ہزار روپے وصول کئے گئے ہیں جب کہ پی ٹی اے کے حسابات کے مطابق یہ رقم 28 ارب7 کروڑ 74 لاکھ 53 ہزار روپے بنتی ہے آڈٹ حکام نے پی ٹی اے کو اپنے حسابات وزارت انفارمیشن ٹیکنالوجی کے ساتھ درست کرنے کی ہدایت کی ہے تاہم ان ہدایات پر عمل درآمد نہیں کیا گیا ہے اس موقع پر چیرمین کمیٹی سردار عاشق گوپانگ نے پی ٹی اے کی جانب سے اپنے حسابات کا موازنہ ماہانہ بنیادوں پر نہ کرانے کو مجرمانہ غفلت قرار دیدیا کمیٹی کو آڈٹ حکام نے بتایا کہ مختلف موبائل اپریٹرز نے 2007 اور 2008 میں یوایس ایف فنڈ کی مد میں وزارت آنفارمیشن ٹیکنالوجی کو 8 ارب روپے جمع کرا دئیے تھے جو دو سالوں تک وزارت آئی ٹی کے اکائونٹ میں پڑے رہے جس پر کمیٹی نے یو ایس ایف فنڈز کی تمام تر تفصیلات کمیٹی کو فراہم کرنے کی ہدایت کر دی۔ اجلاس میں آڈٹ حکام نے بتایاکہ پی ٹی اے کے ایک سابقہ ڈائریکٹر جنرل نے ادارے کے ساتھ 8 کروڑ روپے کا فراڈ کیا اور ادارے کی رقم اپنے زاتی اکاونٹ میں جمع کرائی جس پر اس کے خلاف نیب نے تحقیقات شروع کر کے اسے گرفتار کر لیا اس موقع پر نیب حکام نے بتایاکہ مذکورہ ڈی جی کو ہم نے گرفتار کیا تھا اور فراڈ ثابت ہونے پر اس کو عدالت نے 7 سال کی سزا سنائی تھی تاہم وہ ڈھائی سال قید گزارنے کے بعد ادارے کو 30 لاکھ روپے ادا کر کے ضمانت پر رہا ہو گئے ہیں جس پر کمیٹی نے پی ٹی اے حکام کو ہدایت کی کہ عدالتوں میں زیر سماعت تمام مقدمات کی بہتر انداز میں پیروی کی جائے کمیٹی نے پی ٹی اے حکام کی سرزنش کرتے ہوئے کہا کہ پی ٹی اے کا اندرونی فنانشل ڈسپلن درست نہیں ہے جسے جلد از جلد درست کیا جائے اور وزارت انفارمیشن ٹیکنالوجی کے درمیان حسابات میں اربوں روپے فرق کا موازنہ کرنے اور تمام معاملات کی درستگی کیلئے دو ماہ کی مہلت دیدی ہے اجلاس کے دوران پی ٹی اے کے فریکونسی ایلوکیشن حکام نے پی اے سی کو بتایا کہ واپڈا گذشتہ کئی برسوں سے غیر قانونی طور پر ہماری فریکوئنسی استعمال کر رہا ہے اور 1991 سے فریکوئنسی استعمال کرنے کی مد میں 5 کروڑ 70 لاکھ روپے فیس نہیں کی ہے جس پر کمیٹی نے دریافت کیا کہ کیا اس سلسلے میں واپڈ حکام کے خلاف کوئی کاروائی کی گئی ہے جس پرپی ٹی اے حکام نے بتایا کہا گر واپڈا کے خلاف کاروائی کی گئی اور فریکوئنسی استعمال کرنے سے روکا گیا تو ملک بھر میں بجلی فراہمی میں رکاوٹ پیدا ہو سکتی ہے واپڈا بجلی کی تقسیم کے لئے فریکوئنسی استعمال کرتا ہے کمیٹی نے واپڈا حکام سے مل کر اس معاملہ کو حل کرنے کہ ہدایت کرتے ہوئے کہا کہ اگر معاملہ حل نہ ہو تو پھر کمیٹی کو آگاہ کیا جائے۔


http://www.urdutimes.com/news/8224.html
کراچی، ایم کیو ایم رہنماء واسع جلیل سے رینجرز کی پوچھ گچھ
کراچی: متحدہ قومی موومنٹ کے رہنماء واسع جلیل کو لندن جانے سے روک دیا گیا ہے، کراچی ایئرپورٹ پر رینجرز نے ایم کیو ایم رہنماء سے پوچھ گچھ بھی کی اور پھر لندن کے بجائے کراچی میں واقع گھر جانے کی اجازت دیدی۔ ذرائع کے مطابق متحدہ قومی موومنٹ کے رہنماء واسع جلیل گزشتہ روز لندن جانے کیلئے کراچی ایئرپورٹ پہنچے تاہم انہیں طیارے میں سوار ہونے سے روک دیا گیا۔ ذرائع کا کہنا ہے کہ جناح ٹرمینل پر رینجرز نے ایم کیو ایم رہنماء اور سابق ٹاؤن ناظم سے کافی دیر تک سوال و جواب بھی کئے، جس کے بعد انہیں گھر جانے کی اجازت دے دی گئی۔ ذرائع کے مطابق رینجرز نے شہر کے مختلف واقعات کے حوالے سے سوالات کیے گئے۔ ذرائع کا کہنا ہے کہ اگر ضرورت ہوئی تو انہیں دوبارہ پوچھ گچھ کے لیے بلایا جا سکتا ہے۔ واضح رہے کہ متحدہ قومی موومنٹ کے سینئر رہنماء واسع جلیل تقریباً 10 ماہ لندن میں مقیم رہنے کے بعد چند روز قبل کراچی پہنچے تھے۔


http://www.urdutimes.com/news/8219.html
میاں صاحب کی آستینوں میں سانپ چھپے ہیں، خورشید شاہ
سکھر: حزب اختلاف کے لیڈر خورشید شاہ نے کہا ہے کہ اپنے پر لگائے گئے الزامات کا جواب وزیر اعظم کی موجودگی میں پارلیمنٹ میں دینا چاہتا ہوں، اگر وزیراعظم نے کوئی موقع نہیں دیا تو عدالت سے رجوع کرونگا، آج وہ لوگ بول رہے ہیں جو میرے ہاتھ چومتے تھے کہ ہماری حکومت بچائیں، میاں صاحب کے آستینوں میں سانپ چھپے ہوئے ہیں، ڈستے کسی اور کو ہیں اور مرتا کوئی اور ہے، وزیر داخلہ چوہدری نثار دہشتگردی کے واقعات بارے تحقیقاتی کمیشن کی تشکیل کیخلاف ہے۔ سکھر میں پریس کانفرنس کرتے ہوئے سید خورشید شاہ کا کہنا تھا کہ آج وہ لوگ بول رہے ہیں جو ماضی میں میرے ہاتھ چومتے رہے ہماری حکومت بچائیں۔ ہم نے ماضی کی سیاست چھوڑ کر آگے بڑھنے کی بات کی ہم پر فرینڈلی الزامات لگائے گئے جمہوریت اور سسٹم بچانے کی خاطر ہمیشہ حکومت کا ساتھ دیا۔ انہوں نے کہا کہ میں واضح طور پر کہتا ہوں کہ ہم نے کسی کی حکومت نہیں بچائی۔ حکومت اس وقت مشکل میں پھنسی ہوئی تھی ہم نے سسٹم کو بچالیا ہے۔ میں نے اور پیپلز پارٹی نے حکومت کے جمہوریت کو ڈیل ریل کرنے سے بچائی۔ انہوں نے کہا کہ ایسا لگا جیسے میں نے چوہدری نثار کو ملٹی وٹامن کی گولی کھلائی اتنی اچھی وٹامن دی کہ ٹھیک ہو کر قوم کے سامنے آگیا۔ انہیں مجھ پر لگائے گئے الزامات کو ثابت کرنا ہوگا۔ میری ذات کو فائدہ پہنچا تو میں سیاست کو خیر آباد کہہ دونگا۔ ہم نے پارلیمنٹ اور جمہوریت کی بات کی دہشتگردی کی مذمت کرتا ہوں بیماری لاحق ہو جاتی ہے۔ چوہدری نثار حکیم اللہ محسود کی موت پر افسردہ تھے۔ انہوں نے انہیں شہید قرار دیا۔ چوہدری نثار کے حکیم اللہ محسود کی موت پر ان کی آنکھوں میں آنسو آگئے تھے۔ انہوں نے کہا کہ ہم نے اے پی ایس واقعہ کی تحقیقاتی کمیشن تشکیل دینے کا مطالبہ غلط نہیں کیا تھا ہم دہشتگردی کے واقعات پر پوائنٹ سکورنگ کرنا نہیں چاہتے تھے۔ دہشتگردی کیخلاف تمام سیاسی جماعتیں متحد ہیں اس جنگ میں حکومت کے ساتھ ہیں ہم نے اگر پوائنٹ سکورنگ کرنی تھی تو کنٹیر پر کھڑے عمران خان کے دھرنے، ایم کیو ایم کے استعفیٰ کے معاملے پر کرتے۔ چوہدری نثار دہشتگردی کے واقعات پر تحقیقاتی کمیشن کی تشکیل کے معاملے پر اتنے سیخ پا ہوگئے تو ظاہر ہے کہ دال میں کچھ کالا ہے کون لوگ ہیں جو دہشتگردوں کے سہولت کار ہیں۔ انہوں نے کہا کہ قوم جاننا چاہتی ہے کہ اس لئے جوڈیشل کمیشن کا مطالبہ کیا بے بنیاد الزامات لگانا حکومت کا وطیرہ بن چکا ہے۔ انہوں نے کہا کہ تین ماہ میں نیکٹا کا کوئی اجلاس نہیں بلایا گیا اب نیکٹا کی ویب سائٹ بھی ختم کرا دی گئی ہے گزشتہ دو سال سے آئی ڈی پیز کو بحالی نہیں کرا سکے ہم نے سوات آپریشن کر کے ہمت کے ساتھ ریکارڈ مدت میں آئی ڈی پیز کو بحال اور دہشتگردی کا ڈٹ کر مقابلہ کیا۔ انہوں نے کہا کہ سبین محمود قتل کی تحقیقات کیلئے جوڈیشل کمیشن بنایا گیا اسامہ بن لادن کی تحقیقات منظر عام پر لائی گئی اس کی تحقیقات مکمل ہوگئی ہے ۔


http://www.urdutimes.com/news/8217.html
کوئٹہ: مسلح افراد کی پولیس پر فائرنگ، 4 فالکن اہلکار جاں بحق
کوئٹہ: صوبائی دارالحکومت کوئٹہ میں نامعلوم موٹر سائیکل سواروں نے کمرے میں بیٹھے ہوئے پولیس اہلکاروں پر فائرنگ کر دی جس کے نتیجے میں کوئٹہ پولیس کے گشت کرنے والے4 فالکن اہلکار جاں بحق ہوگئے۔ واردات کے بعد حملہ آور موقع سے پولیس اہلکاروں کا سرکاری اسلحہ لے کر فرار ہونے میں کامیاب ہوگئے۔ واقع کی اطلاع ملتے ہی پولیس اور فرنٹیئر کور کا عملہ موقع پر پہنچ گیا علاقے کو گھیرے میں لے کر لاشوں کو ہسپتال پہنچا دیا۔ جاں بحق ہونیوالے اہلکاروں کی پولیس لائن کوئٹہ میں نماز جنازہ ادا کر دی گئی جس میں صوبائی وزیر داخلہ آئی جی پولیس سمیت پولیس کے افسران اور اہلکاروں نے شرکت کی 4 اہلکاروں کی موت کے بعد پولیس اور فرنٹیئر کور کے عملے نے سریاب اور ملحقہ علاقوں نے سرچ آپریشن کے دوران 48 مشتبہ افراد کو حراست میں لے کر تفتیش شروع کر دی۔ تفصیلات کے مطابق گزشتہ روز صوبائی دارالحکومت کوئٹہ کے نواحی علاقے سریاب میں کوئٹہ پولیس کے گشت کرنیوالے فالکن اہلکار منیر مینگل روڈ پر واقع منی پٹرول پمپ کے کمرے میں آرام کر رہے تھے کہ موٹرسائیکل پر سوار نامعلوم مسلح افراد نے کمرے میں گھس کر ان پر اندھادھند فائرنگ کر دی جس کے نتیجے میں عبدالنافع اور عنایت اللہ موقع پر جاں بحق جبکہ محمد اسماعیل اور محمد صادق شدید زخمی ہوئے حملہ آور موقع سے فرار ہونے میں کامیاب ہوگئے جاتے ہوئے سرکاری اسلحہ بھی لے گئے۔ واقع کے اطلاع ملتے ہی پولیس اور فرنٹیئر کور کے اہلکار موقع پر پہنچے علاقے کو گھیرے میں لے کر لاشوں اور زخمیوں کو سول سنڈیمن ہسپتال پہنچا دیا گیا جہاں پر زخمی ہونیوالے دونوں پولیس اہلکاروں کو ابتدائی طبی امداد کے بعد کمبائنڈ ملٹری ہسپتال منتقل کیا گیا جہاں پر محمد صادق اور محمد اسماعیل بھی زخموں کی تاب نہ لاتے ہوئے خالق حقیقی سے جا ملے لاشیں ضروری کارروائی کے بعد ورثاء کے حوالے کر دی گئیں۔ ایس پی سریاب سرکل ظہور احمد آفریدی نے ''آن لائن'' سے بات چیت کرتے ہوئے بتایا کہ فالکن اہلکار منیر مینگل روڈ واقعہ ایک کمرے میں آرام کر رہے تھے کہ موٹرسائیکل پر سوار 3 نامعلوم مسلح افراد جائے وقوعہ پر پہنچے اور کمرے میں بیٹھے ہوئے فالکن اہلکاروں پر اندھادھند فائرنگ کر دی جس کی نتیجے میں 4 پولیس کے جوان جاںب حق ہوگئے۔ انہوں نے بتایا کہ پولیس اور دیگر قانون نافذ کرنیوالے اداروں کے اہلکاروں نے علاقے کی ناکہ بندی کر کے ملزمان کی تلاش شروع کر دی ایس ایس پی آپریشن کوئٹہ عبدالوحید خٹک واقع کی اطلاع ملتے ہی موقع پر پہنچے اور جائے وقوعہ کا جائزہ لینے کے بعد میڈیا کے نمائندوں سے بات چیت کر تے ہوئے انہوں نے کہا کہ صوبائی دارالحکومت کوئٹہ میں سیکورٹی خطرات کے پیش نظر پولیس اہلکاروں کو گشت کرنے کے حوالے سے مکمل تربیت فراہم کی جاتی ہے اور انہیں ہمیشہ ایسی بات کی سختی سے تاکید کی جاتی ہے کہ وہ سیکورٹی خطرات کے پیش نظر پٹرولنگ کے دوران الرٹ رہیں اس لئے فالکن اہلکاروں کی گشت کرنیوالی 2 اہلکاروں کی ٹیم کو 4 اہلکاروں پر مشتمل کر دیا ہے تاکہ کسی بھی نا گہانی صورت میں اپنا دفاع کر سکیں۔ پولیس کے اعلیٰ حکام کی سخت ہدایات کے باوجود پولیس اہلکاروں نے گشت کے دوران ان پر عملدرآمد نہیں کیا جس کی وجہ سے یہ ناخوشگوار واقعہ پیش آیا ہے اور حملہ آور آسان ٹارگٹ سمجھ کر اپنی کارروائی کرتے ہوئے سرکاری اسلحہ لے کر فرار ہو گئے اور جائے وقوعہ سے گولیوں کے25 خول برآمد کر کے تحویل میں لے لئے گئے ہیں۔ یاد رہے کہ پولیس کے اعلیٰ سطحی اجلاسوں میں موجودہ سیکورٹی خطرات کے پیش نظر گشت کرنیوالے پولیس اہلکاروں کو دوران ڈیوٹی یا ناکے پر موبائل فون کے استعمال کی ممانعت کے ساتھ ساتھ اپنے فرائض منصبی کے دوران الرٹ رہنا ہے تاکہ کسی بھی دشمن کو موقع نہ مل سکے کہ وہ پولیس کے اہلکاروں کو آسانی سے نشانہ بنا سکے لیکن اس حوالے سے سختی کے ساتھ ہدایات جاری کرنے کے باوجود عملی مشاہدے میں یہ چیزیں دیکھنے میں آئی ہیں کہ دوران گشت یا ناکے کے علاوہ پٹرولنگ کے دوران پولیس اہلکار کھانا کھانے کے دوران یا آرام کی غرض سے سستانے کیلئے کسی بھی غیر معروف اور غیر محفوظ جگہ پر پرسکون ہو کر اپنے ارد گرد کے ماحول سے لاتعلق ہو کر بیٹھتے ہیں جس کی وجہ سے دشمن ان پر آسانی سے حملہ آور ہو جا تا ہے اور انہیں اپنی جانوں سے ہاتھ دھونا پڑتا ہے۔


http://www.urdutimes.com/news/8215.html
تیمرگرہ، اے این پی کو دھچکا، درجنوں افراد پارٹی سے مستعفی
تیمرگرہ: اوڈیگرام میں اے این پی کو دھچکا، درجنوں افراد نے پارٹی سے مستعفی ہو کر پی پی پی میں شمولیت اختیار کر لی، اس سلسلے اوڈیگرام میں ایک شمولیتی تقریب کا اہتمام کیا گیا، جس میں بابو، سید احمد شاہ باچا، سلیم باچا و دیگر اپنے خاندانوں اور ساتھوں سمیت اے این پی سے مستعفی ہو کر پاکستان پیپلز پارٹی میں شمولیت اختیار کر لی، شمولیتی تقریب سے خطاب کرتے ہوئے پیپلز پارٹی کے صوبائی رہنما و سابق ممبر صوبائی اسمبلی محمد زمین خان نے کہاکہ صوبائی اور مرکزی حکومت عوام کو تحفظ فراہم کرنے میں ناکام ہو چکے ہیں اور عوام کو مسائل کے دلدل میں چھوڑ کر ایک دوسرئے پر الزام تراشیوں میں مصروف ہیں، انہوں نے کہا کہ پیپلز پارٹی کے دور حکومت میں دیر لوئر میں ریکارڈ ترقیاتی کامیں ہوئے تھے اور اب جماعت اسلامی کے ممبران ہمارئے ترقیاتی کاموں پر تحتیاں بدل کر سیاست کر رہے ہیں، محمد زمین خان نے کہا کہ پی پی پی کے ختم ہونے کے باتین کرنے والے کو سندھ کے بلدیاتی الیکشن میں انکھین کھول دیا ہیں اور انے والا دور پی پی پی کا ہے۔


http://www.urdutimes.com/news/8213.html
نثار کھوڑو کا وفاقی وزیر سے استعفیٰ کا مطالبہ
کراچی: وزیر داخلہ چوہدری نثار علی خان کی جانب سے سندھ حکومت پر تنقید کے جواب میں صوبائی وزیر تعلیم سندھ نثار کھوڑو نے وفاقی وزیر سے استعفیٰ کا مطالبہ کر دیا ہے۔ کراچی میں میڈیا سے گفتگو کرتے ہوئے نثار کھوڑو کا کہنا تھا کہ چوہدری نثار ہر اہم موقع پر بیمار ہو جاتے ہیں وہ اپنی بیماری کا سرٹیفکیٹ دکھائیں، وہ دعویٰ ہی کیوں کیا جاتا ہے جسے پورا نہیں کیا جاسکتا، اے پی ایس پشاور کے ایک سال بعد ہی چارسدہ یونیورسٹی کو نشانہ بنایا گیا اور پھر یونیورسٹی کو بند کر دیا گیا، پنجاب نے بھی سردی کا بہانا بنا کر اسکول بند کر دیئے، حکومت عوام کی سیکیورٹی کے لئے خاطر خواہ اقدامات نہ کرنا وفاقی حکومت کی ناکامی ہے۔ ان کا کہنا تھا کہ چوہدری نثار کمزوری چھپانے کے لئے دوسروں کو نشانہ بناتے ہیں، وفاقی وزیر داخلہ اگر نیشل ایکشن پلان پر اپنی ذمہ داری نبھا نہیں سکتے تو استعفیٰ دے دیں، وہ جیسی باتیں کرتے ہیں تو ہر ایک کے منہ سے ان کے استعفیٰ کا مطالبہ شروع ہو جائے گا۔ نثار کھوڑو کا کہنا تھا کہ چوہدری نثار سندھ آئیں اور لوگوں کی باتیں سنیں تو انھیں یہاں کے حالات کا پتہ چل جائے گا، ان کے سندھ نہ آنے کا مطلب ہے کہ وہ اپنی ذمہ داریوں سے گھبرا رہے ہیں اور فرار چاہتے ہیں، اب مشرف کا دور نہیں کہ کوئی ان پر ہاتھ نہ ڈال سکے، وہ عوام کو جوابدہ ہیں۔ ان کا کہنا تھا کہ وزیر اعظم تو کراچی آ جاتے ہیں لیکن چوہدری نثار نہیں آتے، وہ خود کو ویزر اعظم سے بھی بڑا سمجھتے ہیں، اگر وزیر داخلہ نہیں آئیں گے تو تب بھی سندھ حکومت امن و امان کو قائم رکھنے کے لئے آپریشن جاری رکھے گی۔ واضح رہے کہ چوہدری نثار نے اپنی پریس کانفرنس میں سندھ حکومت کو شدید تنقید کا نشانہ بناتے ہوئے کہا تھا کہ پیپلز پارٹی کے لوگ قوم میں مایوسی پھیلا رہے ہیں، چند مخصوص لوگ دہشت گردوں کے ایجنڈے کو تقویت دے رہے ہیں۔


http://www.urdutimes.com/news/8208.html
کوئٹہ: پولیس اہلکاروں پر نامعلوم افراد کی فائرنگ، 3 اہلکار شہید
کوئٹہ: صوبائی دارالحکومت کوئٹہ میں نامعلوم موٹر سائیکل سواروں نے کمرے میں بیٹھے ہوئے پولیس اہلکاروں پر فائرنگ کر دی جس کے نتیجے میں کوئٹہ پولیس کے گشت کرنے والے 3 فالکن اہلکار شہید جب کہ ایک زخمی ہو گیا واردات کے بعد حملہ آور موقع سے پولیس اہلکاروں کا سرکاری اسلحہ لے کر فرار ہونے میں کامیاب ہو گئے واقع کی اطلاع ملتے ہی پولیس اور فرنٹیئر کور کا عملہ موقع پر پہنچ گیا علاقے کو گھیرے میں لے کر لاشوں اور زخمیوں کو ہسپتال پہنچا دیا تفصیلات کے مطابق گزشتہ روز صوبائی دارالحکومت کوئٹہ کے نواحی علاقے سریاب میں کوئٹہ پولیس کے گشت کرنیوالے فالکن اہلکار منیر مینگل روڈ پر واقع منی پٹرول پمپ کے کمرے میں آرام کر رہے تھے کہ موٹرسائیکل پر سوار نامعلوم مسلح افراد نے کمرے میں گھس کر ان پر اندھا دھند فائرنگ کر دی جس کے نتیجے میں عبدالنافع اور عنایت اللہ موقع پر جاں بحق جب کہ محمد اسماعیل اور محمد صادق شدید زخمی ہوئے حملہ آور موقع سے فرار ہونے میں کامیاب ہو گئے جا تے ہوئے سرکاری اسلحہ بھی لے گئے واقع کے اطلاع ملتے ہی پولیس اور فرنٹیئر کور کے اہلکار موقع پر پہنچے علاقے کو گھیرے میں لے کر لاشوں اور زخمیوں کو سول سنڈیمن ہسپتال پہنچا دیا گیا جہاں پر زخمی ہونیوالے دونوں پولیس اہلکاروں کو ابتدائی طبی امداد کے بعد کمبائنڈ ملٹری ہسپتال منتقل کیا گیا جہاں پر محمد صادق زخموں کی تاب نہ لاتے ہوئے خالق حقیقی سے جا ملا لاشیں ضروری کارروائی کے بعد ورثاء کے حوالے کر دی گئی ایس پی سریاب سرکل ظہور احمد آفریدی نے ''آن لائن'' سے بات چیت کر تے ہوئے بتایا کہ فالکن اہلکار منیر مینگل روڈ واقعہ ایک کمرے میں آرام کر رہے تھے کہ موٹرسائیکل پر سوار 3 نامعلوم مسلح افراد جائے وقوعہ پر پہنچے اور کمرے میں بیٹھے ہوئے فالکن اہلکاروں پر اندھا دھند فائرنگ کر دی جس کی نتیجے میں 3 پولیس کے جوان شہید جب کہ ایک زخمی ہو گیا انہوں نے بتایا کہ فائرنگ کے نتیجے میں زخمی ہونیوالے پولیس اہلکار کی حالت بھی تشویشناک بتائی جاتی ہے پولیس اور دیگر قانون نافذ کرنیوالے اداروں کے اہلکاروں نے علاقے کی ناکہ بندی کر کے ملزمان کی تلاش شروع کر دی ایس ایس پی آپریشن کوئٹہ عبدالوحید خٹک واقع کی اطلاع ملتے ہی موقع پر پہنچے اور جائے وقوعہ کا جائزہ لینے کے بعد میڈیا کے نمائندوں سے بات چیت کر تے ہوئے انہوں نے کہا کہ صوبائی دارالحکومت کوئٹہ میں سیکورٹی خطرات کے پیش نظر پولیس اہلکاروں کو گشت کرنے کے حوالے سے مکمل تربیت فراہم کی جاتی ہے اور انہیں ہمیشہ ایسی بات کی سختی سے تاکید کی جاتی ہے کہ وہ سیکورٹی خطرات کے پیش نظر پٹرولنگ کے دوران الرٹ رہیں اس لئے فالکن اہلکاروں کی گشت کرنیوالی 2 اہلکاروں کی ٹیم کو 4 اہلکاروں پر مشتمل کر دیا ہے تاکہ کسی بھی نا گہانی صورت میں اپنا دفاع کر سکیں پولیس کے اعلیٰ حکام کی سخت ہدایات کے باوجود پولیس اہلکاروں نے گشت کے دوران ان پر عمل درآمد نہیں کیا جس کی وجہ سے یہ ناخوشگوار واقعہ پیش آیا ہے اور حملہ آور آسان ٹارگٹ سمجھ کر اپنی کارروائی کرتے ہوئے سرکاری اسلحہ لے کر فرار ہو گئے اور جائے وقوعہ سے گولیوں کے 25 خول برآمد کر کے تحویل میں لے لئے گئے ہیںیاد رہے کہ پولیس کے اعلیٰ سطحی اجلاسوں میں موجودہ سیکورٹی خطرات کے پیش نظر گشت کرنیوالے پولیس اہلکاروں کو دوران ڈیوٹی یا ناکے پر موبائل فون کے استعمال کی ممانعت کے ساتھ ساتھ اپنے فرائض منصبی کے دوران الرٹ رہنا ہے تاکہ کسی بھی دشمن کو موقع نہ مل سکے کہ وہ پولیس کے اہلکاروں کو آسانی سے نشانہ بنا سکے لیکن اس حوالے سے سختی کے ساتھ ہدایات جاری کرنے کے باوجود عملی مشاہدے میں یہ چیزیں دیکھنے میں آئی ہیں کہ دوران گشت یا ناکے کے علاوہ پٹرولنگ کے دوران پولیس اہلکار کھانا کھانے کے دوران یا آرام کی غرض سے سستانے کیلئے کسی بھی غیر معروف اور غیر محفوظ جگہ پر پرسکون ہو کر اپنے ارد گرد کے ماحول سے لاتعلق ہو کر بیٹھتے ہیں جس کی وجہ سے دشمن ان پر آسانی سے حملہ آور ہو جا تا ہے اور انہیں اپنی جانوں سے ہاتھ دھونا پڑتا ہے۔


http://www.urdutimes.com/news/8204.html
کوئٹہ: کالعدم تنظیم کے تین ٹھکانے تباہ، 4 شدت پسند گرفتار
کوئٹہ: فرنٹیئر کور بلوچستان کا کھوسٹ کے علاقے گمبادی نالا میں کالعدم تنظیم کے شر پسندوں کی موجودگی کی اطلاع پر سرچ آپریشن، کارروائی کے دوران کالعدم تنظیم کے 3 ٹھکانے تباہ کرتے ہوئے اسلحہ برآمد 4 شدت پسندوں کو گرفتار کر لیا گیا۔ نجی ٹی وی کے مطابق فرنٹیئر کور بلوچستان نے کھوسٹ کے علاقے گمبادی میں کالعدم تنظیم کے شر پسندوں کی موجودگی کی اطلاع پر سرچ آپریشن کیا کارروائی کے دوران کالعدم تنظیم کے 3 ٹھکانوں کو مسمار کرتے ہوئے بڑی تعدادمیں اسلحہ برآمد کر کے قبضے میں لے لیا گیا۔ شر پسندوں کے ٹھکانوں سے قبضے میں لیئے گئے اسلحہ میں 7 عدد گرنیڈ لانچربم، 500 کلوگرام بارود، 4 عدد آئی ای ڈیز 1 عدد گرنیڈ لانچر، سینکڑوں رائونڈز مواصلاتی آلات اور دیگر تخریبی مواد شامل ہیں۔ کارروائی کے دوران کالعدم تنظیم سے تعلق کے شبہ میں 4 مشتبہ افراد کو بھی گرفتار کر لیا گیا۔ گرفتارافراد سے مزید تفتیش شروع کر دی گئی۔


http://www.urdutimes.com/news/8201.html
ہم دہشتگردی کیخلاف نفسیاتی جنگ ہار رہے ہیں، چوہدری نثار
اسلام آباد: وفاقی وزیر داخلہ چوہدری نثار علی خان نے کہا ہے کہ ہم دہشت گردی کے خلاف نفسیاتی جنگ ہار رہے ہیں لیکن بندوق کی جنگ میں کامیابیاں حاصل کر رہے ہیں۔ جمعرات کو اسلام آباد میں میڈیا بریفنگ دیتے ہوئے چوہدری نثار نے کہا ہے کہ دہشت گردی کے ایک واقعے پر طوفان برپا کر دیا جاتا ہے، ہم دراصل وہی کرتے ہیں جو دشمن چاہتا ہے۔ وزیر داخلہ کا کہنا تھا کہ جب ملک حالت جنگ میں ہوں تو قوم کو امید دلائی جاتی ہے، انھیں مایوسی کی طرف نہیں دھکیلا جاتا۔ یہ دراصل دشمنوں کو مضبوط کرنے کے مترادف ہے۔ چوہدری نثار کا کہنا تھا کہ دہشت گردی کے خلاف جنگ جاری ہے اور جب جنگ ہوتی ہے تو وار دونوں طرف سے ہوتے ہیں۔ وزیر داخلہ نے ایک ایسے وقت میں بیان دیا ہے جب گذشتہ دنوں پاکستان پیپلز پارٹی (پی پی پی)کے سینیئر رہنما اور قومی اسمبلی میں قائد حزبِ اختلاف سید خورشید شاہ نے وزیر داخلہ پر تنقید کرتے ہوئے کہا تھا کہ سانحہ چارسدہ کے بعد بھارتی وزیراعظم نریندر مودی کی جانب سے بھی مذمتی بیان آ گیا لیکن چوہدری نثار نے اس واقعے کی مذمت نہیں کی۔ خورشید شاہ نے سانحہ چارسدہ کی تحقیقات کے لیے جوڈیشل کمیشن بنانے کا بھی مطالبہ کیا تھا۔ یاد رہے کہ رواں ماہ 20 جنوری کو خیبر پختونخوا کے ضلع چارسدہ میں واقع باچا خان یونیورسٹی پر حملے کے نتیجے میں 21 افراد جان کی بازی ہار گئے تھے، جب کہ 4 حملہ آوروں کو بھی آپریشن میں ہلاک کر دیا گیا تھا۔


http://www.urdutimes.com/news/8198.html
پشاور: بجلی کے ٹاور کیساتھ نصب 5 بم ناکارہ بنا دیئے
پشاور: پشاور تباہی سے بچ گیا بجلی کے ٹاور کے ساتھ نصب 5 بم ناکارہ بنادیئے گئے دہشت گردوں کی جانب سے نصب کئے گئے ہر بم کا وزن 5 کلو گرام تھا تمام بم پریشر ککر کی شکل کے تھے اور 132 کے وی ٹاور کے ساتھ نصب کئے گئے تھے واقعہ کے بعد پولیس کا سرچ آپریشن کوئی گرفتاری عمل میں نہ آ سکی۔ سکیورٹی ذرائع کے مطابق بم ڈسپوزل یونٹ نے رنگ روڈ کے قریب بجلی کے ٹاور کے ساتھ نصب 5 بم ناکارہ بنا کر شہر کو ایک بڑی تباہی سے بچا لیا۔ پشاور پولیس کو مقامی افراد نے رنگ روڈ پر جمیل چوک کے قریب 132 کے وی بجلی کے تاور کے ساتھ مشکوک سامان کی موجودگی کی اطلاع دی جس پر پولیس اور بم ڈسپوزل یونٹ موقع پر پہنچ گیا۔ تلاشی کے دوران معلوم ہوا کہ دہشت گردوں نے ٹاور کے ساتھ 5 بم نصب کر رکھے ہیں بم ڈسپوزل یونٹ نے پانچوں بموں کو ناکارہ بنا دیا۔ دیسی ساختہ پانچ بم پریشرککر میں نصب تھے جو رنگ روڈ کے قریب 132 کے وی کے بجلی کے ٹاور کے ساتھ نصب کئے گئے تھے۔ مقامی لوگوں کی اطلاع پر پولیس موقع پر پہنچی جس نے بم ڈسپوزل یونٹ کو طلب کر لیا۔ پولیس نے علاقے کو گھیرے میں لے کر سرچ آپریشن بھی کیا تاہم کوئی گرفتاری عمل میں نہیں لائی جا سکی۔ بم برآمد ہونے پر علاقے میں خوف و ہراس پھیل گیا۔ ایس ایس پی آپریشن عباس مجید مروت نے جائے وقوع پر میڈیا سے بات کرتے ہوئے کہا کہ دہشت گردوں کی جانب سے نصب کئے گئے ہر بم کا وزن 5 کلو گرام تھا۔ دہشت گردوں کی جانب سے بارودی مواد نصب کرنے کا رجحان بڑھ گیا ہے اور پولیس بھی اس سے غافل نہیں، شہر بھر میں 145 موبائل اور رائیڈر اسکواڈ نگرانی پر مامور کیے جا چکے ہیں۔


http://www.urdutimes.com/news/8189.html
پاسپورٹ فیس کلیکشن کیلئے منفرد سروس متعارف
کراچی موبی کیش نے نیشنل بینک آف پاکستان اور ڈائریکٹوریٹ جنرل آف امیگریشن اینڈ پاسپورٹ کے تعاون سے پاسپورٹ فیس کلیکشن'کے لیے ایک منفرد سروس متعارف کرا دی ہے۔ اس سروس کے ذریعے پاکستانی شہری اب پاسپورٹ فیس ملک بھر میں موبی کیش کی کسی بھی آؤٹ لٹ پر جمع کرا سکیں گے۔ مزید برآں، موبی کیش استعمال کرنے والے نئے پاسپورٹ یا موجودہ پاسپورٹ کی تجدید کے لیے فیس اب اپنے گھر کے آرام دہ ماحول سے اپنے موبی کیش موبائل ویلیٹس کے ذریعے ادا کر سکیں گے۔ اس موقع پر ایک تقریب سے خطاب کرتے ہوئے ڈائریکٹوریٹ جنرل امیگریشن اینڈ پاسپورٹ، عثمان باجوہ نے کہا،''یہ اقدام وزارت داخلہ کے اس وژن کے مطابق ہے جس کا مقصد سروس کی فراہمی میں مسلسل بہتری کے ذریعے عوام کوسہولت بہم پہنچانا ہے۔ ابتدائی طور پر اس سروس کا آغاز راولپنڈی اور اسلام آباد میں موجود موبی کیش کی 4,200 سے زائد آؤٹ لٹس کے ذریعے کیا جا رہا ہے۔''اس خصوصی پیش رفت کے بارے میں گفتگو کرتے ہوئے موبی لنک کی ہیڈ آف موبائل فنانشل سروسز، انیقہ افضل سندھو نے کہا،''ہماری سروسز کے پورٹ فولیو میں اپنی نوعیت کا یہ پہلا اضافہ ہے جسے پاسپورٹ کی فیس جمع کرانے میں لوگوں کو در پیش مشکلات کو ذہن میں رکھ کر شامل کیا گیا ہے۔ ملک بھر میں ہماری بلا شاخ بینکاری کے وسیع ترین نیٹ ورک سے استفادے کی جانب ایک اور قدم ہے جس کا مقصد موبائل اکاؤنٹ استعمال کرنے والوں کو ان کی مختلف ضروریات کے لیے نت نئے حل فراہم کرنا ہے۔''معاہدے پر دستخطوں کے بعد نیشنل بینک آف پاکستان کے ای وی پی/ہیڈـ پیمنٹ سروسز اینڈ ایـبینکنگ، اظفر جمال نے کہا، ''پاکستان کے لوگوں کو ہر ممکنہ پیمنٹ چینل کی فراہمی کے لیے نیشنل بینک نے اب ایک نئے سفر کا آغاز کر دیا ہے جس میں جدید ترین ٹیکنالوجیز کو استعمال کیا گیا ہے اور خاص طور پر پاکستان بھر میں 120ملین موبائل سبسکرپشن سے فائدہ اٹھا یا گیا ہے۔ جلد ہی یہ سروس دیگر موبائل آپریٹرز اور منی اسکیمز کے ذریعے بھی دستیاب ہو گی۔''نیشنل بینک کی حکمت عملی پر روشنی ڈالتے ہوئے اظفر جمال نے مزید کہا،''نیشنل بینک کو حاصل مینڈیٹ کے تحت پاکستان کی فنانشل انڈسٹری کے تمام متبادل پیمنٹ چینل تک رسائی کے ساتھ پبلک ٹو گورنمنٹ اور گورنمنٹ ٹو پبلک سے تعلق رکھنے والی تمام سروسز کو ڈیجیٹائز کرنے کی جانب یہ پہلا قدم اور روڈ میپ ہے۔'' موبی کیش موبائل اکاؤنٹ استعمال کرنے والے محض سٹار 786 ہیش ڈائل کر کے یا پھر قریب ترین موبی کیش ایجنٹ کے پاس جا کر اس سروس سے فائدہ اٹھا سکتے ہیں۔ کسٹمر کی جانب سے فراہم کردہ معلومات کو ایجنٹ اپنے سسٹم میں داخل کرے گا جو خود کار طریقے سے پاسپورٹ کی کل رقم کا حساب کر کے دکھائے گا۔ کسٹمر کو ادائیگی کی رسید کے طور پر تصدیق ایک ایس ایم ایس کے ذریعے موصول ہو گی۔ فیس جمع کرانے کے بعد کسٹمر اپنے کمپیوٹرائزڈ قومی شناختی کارڈ اور دیگر دستاویزات کے ہمراہ ریجنل پاسپورٹ آفس جا سکتا ہے۔ فی پاسپورٹ 100/-روپے بطور سروس چارجز لاگو ہیں۔ اب تک 'پاسپورٹ فیس کلیکشن' سروس صرف راولپنڈی اور اسلام آباد میں متعارف کرائی گئی ہے، تاہم مارچ 2016 تک اس سروس کو دیگر شہروں تک پھیلا دیا جائے گا۔


http://www.urdutimes.com/news/8188.html
غیر قانونی طور پر سرحد پا ر کرنیوالے 60 پاکستانی گرفتار
کراچی: پاکستان کوسٹ گارڈ نے شاہ جہاںروڈ گوادر چیک پوسٹ کے قریب غیر قانونی طور پر سرحد پار کرنے والے 60 پاکستانیوں کو حراست میں لے لیا۔ ترجمان کے مطابق جمعرات کے روز پاکستان کوسٹ گارڈ نے شاہ جہاںچیک پوسٹ پر کارروائی کرتے ہوئے غیر قانی طور پر سرحد پار کرنے والے 60 پاکستانیوں کو حراست میں لے لیا ہے۔ ترجمان کے مطابق حراست میں لیے جانے والے افراد کے کسی قسم کے قانونی دستاویزات نہیں تھے، ابتدائی تفتیش کو ان افراد کو ایف آئی اے حکام کے حوالے کر دیا جائے گا۔


http://www.urdutimes.com/news/8172.html
فیصل آباد: پولیس کا کریک ڈائون، 430 اشتہاری مجرم گرفتار
فیصل آباد: فیصل آباد پولیس نے گذشتہ ایک ماہ کے دوران ضلع بھر کے اشتہاریوں کے خلاف کریک ڈائون، 430 اشتہاری مجرم کو گرفتار کر لیا، آن لائن کے مطابق سی پی او فیصل آباد افضال کوثر کی ہدایت پر فیصل آباد پولیس نے جنوری کے مہینے میں اب تک مختلف مقدمات میں ملوث 430 اشتہاری مجرموں کو گرفتار کیا ہے، جن میں اے کیٹگری میں 72 اشتہاری مجرم اور بی کیٹگری میں 358 شامل ہیں، سب سے زیادہ مدینہ ٹائون ڈویژن نے مجموعی طروپر 116 اشتہاریوں کو گرفتار کیا ہے جن میں 19 اے اور 97 بی کیٹگری، لائل پور ڈویژن ٹوٹل 87 جن میں سے 10 اے اور 77 بی کیٹگری، صدر ڈویژن نے ٹل 44 جن میں سے 9 اے اور 35 بی کیٹگری، اقبال ڈویژن نے مجموعی طور پر 92 اشتہاریوں کو گرفتار کیا جن میں 14 اے اور 78 بی کیٹگری اور جڑانوالہ ڈویژن نے ٹوٹل 91 اشتہاریوں کو گرفتار کیا جن میں سے 20 اے اور 71 بی کیٹگری کے اشتہاری شامل ہیں۔


http://www.urdutimes.com/news/8168.html
ہرجانہ کیس، پرویز مشرف سمیت پارٹی کے دیگر رہنمائوں کو نوٹس جاری
اسلام آباد: اسلام آباد ہائی کورٹ نے ساڑھے سات ارب روپے ہرجانہ کیس میں سابق صدر جنرل ( ر ) پرویز مشرف سمیت آل پاکستان مسلم لیگ کے دیگر رہنمائوں کو نوٹس جاری کرتے ہوئے جواب طلب کر لیا ہے۔ گزشتہ روز جسٹس محسن اختر کیانی پر مشتمل سنگل بنچ نے پاکستان فریڈیم پارٹی کے سربراہ سردار نسیم کی درخواست پر سماعت کی۔ درخواست کے جونیئر وکیل نے عدالت میں پیش ہو کر موقف اختیار کیا کہ پرویز مشرف نے پاکستان فریڈیم پارٹی کے انتخابی نشان کا غلط استعمال کیا ہے۔ جس سے پارٹی اور اس کے سربراہ کی ساکھ کو شدید نقصان پہنچا ہے۔ اس پر عدالت نے سابق صدر جنرل ریٹائرڈ پرویز مشرف سمیت بیرسٹر سیف اور ڈاکٹر امجد کو نوٹس جاری کرتے ہوئے 4 مارچ تک جواب طلب کر لیا۔ واضح رہے کہ سردار نسیم نے ساڑھے سات ارب روپے ہرجانہ کیس میں آل پاکستان مسلم لیگ سابق صدر جنرل ریٹائرڈ پرویز مشرف سمیت دیگر کو فریق بنایا ہے۔


http://www.urdutimes.com/news/8166.html
کراچی: ماڈل کالونی میں پولیس کارروائی، 6 ملزمان گرفتار
کراچی: کراچی کے علاقے ماڈل کالونی میں پولیس نے کارروائی کرتے ہوئے 6 ملزمان کو گرفتار کر لیا ہے اور ان کے قبضے سے دستی بم اسلحہ، موبائل فون، منشیات اورمسروقہ موٹر سائیکلیں برآمد کر لیں ہیں، ملزمان کو مزید تفتیش کیلئے تھانے منتقل کر دیا ہے جب کہ ان کے قبضے سے برآمد ہونے والے سامان کا جائزہ لیا جا رہا ہے، پولیس کا کہنا ہے کہ کارروائی خفیہ اطلاع پر کی گئی تھی اور ملزمان وارداتوں کی منصوبہ بندی کر رہے تھے۔ پولیس تفتیش کر رہی ہے کہ ملزمان کون کون سی وارداتوں میں ملوث ہیں تاکہ ان کے خلاف مقدمہ کر کے کارروائی کی جاے۔


http://www.urdutimes.com/news/8150.html
کوئٹہ اور گوادر کیلئے محفوظ شہروں کا منصوبہ تشکیل دیدیا گیا
کوئٹہ: بلوچستان کے دارالحکومت کوئٹہ اور ساحلی شہر گوادر کو 'محفوظ شہر' بنانے کے لیے سیکیورٹی کا جامع منصوبہ تشکیل دے دیا گیا۔ مذکورہ منصوبے کا تخمینہ 10 ارب روپے لگایا گیا ہے اور اس منصوبے پر عمل درآمد کے لیے صوبائی حکومت پہلے ہی سے 3 ارب روپے کی منظوری دے چکی ہے۔ خیال رہے کہ اس منصوبے کی تفصیلات ایک اجلاس کے دوران بتائی گئیں جس کی صدارت بلوچستان کے چیف سیکریٹری سیف اللہ چھٹہ کررہے تھے۔ اجلاس کے دوران بریفنگ دیتے ہوئے انفارمیشن ٹیکنالوجی کے ڈائریکٹر جنرل (ڈی جی) خالد شیر دل کا کہنا تھا کہ دونوں شہروں میں لیزر کیمروں، آٹومیٹک نمبر پلیٹ ریڈر اور آر ایف آئی ڈی سیکیورٹی آلات کی تنصیب کے لیے 10 ارب روپے مختص کیے گئے ہیں۔ انھوں ںے مزید کہا کہ اس منصوبے پر عمل درآمد کرنے کی غرض سے آلات اور سسٹم کی خریداری کے لیے 3 ارب روپے کی منظوری دی جاچکی ہے۔ ڈی جی کا کہنا تھا کہ کوئٹہ کے تمام اہم مقامات پر 1400 سیکیورٹی اور نگرانی کیمرے نصب کیے جائیں گے، جس میں شہر کے داخلی اور خارجی راستے بھی شامل ہیں جبکہ گوادر اور اس کے اطراف میں 136 مقامات پر 465 کیمرے نصب کیے جائیں گے۔خالد شیر دل کا کہنا تھا کہ سیکیورٹی کے اضافی انتظامات کرتے ہوئے وائرلیس ٹاور بھی نصب کیے جائیں۔


http://www.urdutimes.com/news/8149.html
جہلم: تخریب کاری کا منصوبہ ناکام، دہشتگرد نے خود کو اڑا دیا
جہلم: جہلم میں تخریب کاری کا بڑا منصوبہ ناکام بنا دیاگیا، ڈومیلی موڑ کے قریب ریلوے ٹریک پر ایک مشتبہ شخص نے خود کو دھماکے سے اڑا لیا، پولیس ذرائع کے مطابق ایک شہری نے موٹر وے پولیس کو اطلاع دی کہ ایک مشتبہ شخص ریلوے ٹریک پر بم نصب کر رہا ہے، جب پولیس موقع پر پہنچی تو مذکورہ شخص نے بھاگنے کی کوشش کی اور پولیس مقابلے میں کافی دیر تک فائرنگ کا تبادلہ جاری رہا جس کے بعد دہشت گرد نے جسم کے ساتھ باندھے دھماکے خیز مواد سے خود کو اڑا لیا، واقعے کے بعد پولیس کی بھاری نفری جائے وقوع پر پہنچ گئی اور علاقے کو گھیرے میں لے کر تفتیش کا آغاز کردیا گیا۔ بم ڈسپوزل سکواڈ اور ریسکیو ٹیمیں بھی جائے وقوعہ پر پہنچ گئیں، واقعہ کے بعد علاقے میں شدید خوف و ہراس پھیل گیا، دہشت گردی کی واردات کی اطلاع ریلوے حکام کودے دی گئی ہے جہلم ٹریک پر آنے والی ٹرینوں کو روک دیا گیاہے۔ پولیس کے مطابق ہلاک دہشت گرد کی شناخت تاحال نہیں ہو سکی، علاقے میں سرچ آپریشن شروع کر دیا گیا ہے۔


http://www.urdutimes.com/news/8132.html
لاہور: سیکیورٹی انتظامات کیلئے 3 یونیورسٹیاں 31 جنوری تک بند
لاہو: سیکیورٹی انتظامات بہتر بنانے کیلئے لاہور کی 3 یونیورسٹیاں 31 جنوری تک بند کر دی گئیں، قصور میں بھی 13 تعلیمی ادارے سیل جبکہ ملتان کی بہا الدین زکریا یونیورسٹی 2 روز کیلئے بند کر کے ہاسٹل خالی کرالئے گئے، پولیس نے سرچ آپریشن بھی کیا۔ سیکیورٹی انتظامات کو بہتر بنانے کیلئے لاہور کی3 یونیورسٹیوں کو 31 جنوری تک بند کردیا گیا، قصور میں بھی ناقص سیکیورٹی انتظامات پر ایک یونیورسٹی اور 2 کالجوں سمیت 13 تعلیمی اداروں کو سیل کر دیا گیا۔ ذرائع کے مطابق صوبائی دارالحکومت لاہور میں یونیورسٹی آف انجینئرنگ اینڈ ٹیکنالوجی، جیل روڈ پر واقع لاہور کالج یونیورسٹی برائے خواتین اور کینال روڈ پر قائم بہا الدین زکریا یونیورسٹی کے لاہور کیمپس میں سیکیورٹی انتظامات تسلی بخش نہیں تھے جس پر ضلعی انتظامیہ نے تینوں یونیورسٹیوں کو 31 جنوری تک بند کر کے سیکیورٹی انتظامات بہتر بنانے کی ہدایت کردی۔ ڈی پی او قصور علی ناصر رضوی کے مطابق ضلع قصور میں بھی ناقص سیکیورٹی انتظامات پر اینمل یونیورسٹی پتوکی اور ڈگری کالج فار بوائز پتوکی سمیت 13 تعلیمی اداروں کو سیل کردیا گیا ہے۔


http://www.urdutimes.com/news/8127.html
سابق اٹارنی جنرل عرفان قادر کی تحریک انصاف میں شمولیت
لاہور: سابق اٹارنی جنرل عرفان قادر نے تحریک انصاف میں شمولیت کا اعلان کر دیا ہے۔ تفصیلات کے مطابق سابق اٹارنی جنرل عرفان قادر کی جانب سے تحریک انصاف میں شمولیت کا اعلان کیا گیا ہے۔ عرفان قادر پیپلز پارٹی کے دور حکومت میں اٹارنی جنرل کے عہدے پر فائز رہے تھے۔ عرفان قادر نے پرویز مشرف کے دور حکومت میں پی ایس او قانون کے تحت لاہور ہائیکورٹ کے جج کے عہدے پر کچھ عرصہ فائز رہے تھے جبکہ وہ سابق چیف جسٹس سپریم کورٹ افتخار چوہدری کے شدید ناقد کے طور پر بھی جانے جاتے ہیں۔


http://www.urdutimes.com/news/8124.html
پاک فوج میں تقرر و تبادلے، 11 میجر جنرلز اہم پوسٹوں پر تعینات
لاہور: پاک فوج میں اعلٰی سطح پر تقرر و تبادلے کے احکامات جاری کر دئیے ہیں۔ میجر جنرل اظہر صالح وائس چیف آف جنرل سٹاف اور میجر جنرل شاہین آئی جی ایف سی کے پی کے سمیت گیارہ میجر جنرلز کی اہم آسامیوں پر تعیناتی کر دی گئی ہے۔ پاک فوج کی جانب سے گیارہ میجر جنرلز کی اہم آسامیوں پر تعیناتیاں کی گئیں ہیں۔ میجر جنرل اظہر صالح کو وائس چیف آف جنرل سٹاف، میجر جنرل شاہین کو آئی جی ایف سی کے پی کے، میجر جنرل طارق جاوید کو ڈی جی ایس پی ڈی تعینات کیا گیا ہے۔ میجر جنرل آفتاب کو ڈی جی پرسنل ایڈمنسٹریشن، میجر جنرل ارشاد کو ڈی جی پی پی اینڈ اے جبکہ میجر جنرل خالد کو ڈی جی پی ایم او تعینات کیا گیا ہے۔ میجر جنرل ریحان باقی کو ڈی جی الیکٹریکل مکینکل انجینئرنگ کور، میجر جنرل عامر کو ڈی جی آئی ٹی ڈی تعینات کیا گیا ہے۔ میجر جنرل اختر ستی جی او سی چھبیس میکنائز ڈویژن، میجر جنرل سعید ناگرہ کو جی او سی ایک سو چودہ ڈویژن اوکاڑہ، میجر جنرل امجد علی خان کو جی او سی پینتیس ڈویژن بہاولپور تعینات کیا گیا ہے۔


http://www.urdutimes.com/news/8118.html
موجودہ حکومت نے پاکستان کی تاریخ کا سب سے زیادہ قرضہ لیا
لاہور: پاکستان تحریک انصاف کے چیئرمین عمران خان عمران خان نے کہاہے کہ ملک قرضوں پر چل رہا ہے، موجودہ حکومت نے پاکستان کی تاریخ کا سب سے زیادہ قرضہ لیا ہے جبکہ ڈیزل کی قیمت پر دگنا ٹیکس وصول کیا جا رہا ہے، جبکہ اس کی قیمت میں بیس روپے کمی ہونی چاہئے، انہوں نے کہا کہ 2018 کا الیکشن شفاف بنانے کے لئے دھاندلی کے خلاف آواز اٹھائی، اگر دھاندلی کرنے والوں کوسزا نہیں ملے گی تو دھاندلی کو روکا نہیں جاسکتا۔ نادرا بتائے کہ این اے 122 میں اکیس ہزار ووٹ کہاں سے آئے جو کہ 2013 میں نہیں تھے۔ عمران خان نے کہا کہ اگر ہمیں انصاف نہ ملا تو سڑکوں پرنکلنے کے علاوہ ہمارے پاس کوئی راستہ نہیں ہوگا اور احتجاج میں جو بھی جماعت ہمارے ساتھ ہوگی اسے خوش آمدید کہیں گے، انہوں نے کہا کہ ایک سال میں خیبر پختونخوا میں 87 فیصد دہشت گردی کم ہوئی ہے، جبکہ باچا خان یونیورسٹی کے گارڈ نے زبردست مقابلہ کیا تاہم صوبے میں 64 ہزار تعلیمی ادارے ہیں سب کو سیکیورٹی فراہم کرنا مشکل ہے۔ نیشنل ایکشن پلان میں صرف سیکیورٹی پلان نہیں بلکہ جامع پلان ہے جبکہ کراچی میں دہشتگردی میں کمی کی وجہ سے ٹارگٹ کلر کا پیچھا کرنا ہے، عمران خان کا کہنا تھا کہ پشاور فلائی اوور 6 ماہ میں 6 کروڑ لاگت سے بنایا گیا ہے جو کہ لاہور فلائی اور کے مقابلے میں دگنے کم خرچ پر بنا۔ انہوں نے کہا کہ تحریک انصاف کی ممبر شپ کو آسان کردیا گیا ہے اور اب ایک ایس ایم ایس کے ذریعے ممبر شپ حاصل ہو سکے گی، ممبرشپ کے طریقہ پر مختلف تجربوں کے بعد اس نتیجے پر پہنچے کہ 90088 پر ایک میسج کے ذریعے ممبر کا آغا ز شروع ہو گیا ہے، میگا پروجیکٹ بننے چاہئے مگر اس میں کمیشن نہیں ہونی چاہئے۔ کے پی کے میں بھی میٹروب نانا چاہتے ہیں مگر وفاقی حکومت ہمیں ریلوے کی سڑک نہیں دے رہی، تحریک انصاف کے چیئرمین عمران خان نے ،مرکزی سیکرٹری انفارمیشن نعیم الحق، چیف الیکشن کمشنر تسنیم نورانی اور صوبائی الیکشن کمشنرکرنل (ر) اعجازمنہاس، ڈاکٹر شاہد صدیق، فاطمہ چدھڑ کے ہمراہ چیئرمین سکرٹریٹ میں پریس کانفرنس سے خطاب کرتے ہوئے کہاکہ تمام ممبرشپ موبائل فون کے ذریعے ہوگی اور اب الیکٹرول رول بنانے نہیں بنانیں پڑیں گے، پچھلے انٹرا پارٹی الیکشن میں ہونے والی بے ضابطگیوں پیش نظر رکھتے ہوئے یہ قدم اٹھایا گیا ہے، عمران خان نے تحریک انصاف کے چیف الیکشن کمشنر تسنیم نورانی اور ان کی ٹیم کو مبارکباد پیش کی انہوں نے بڑی محنت سے ممبرشپ کے سسٹم کو تیار کیا ہے، اس موقع پر سینئر وکیل عرفان قادر نے تحریک انصاف میں شمولیت کا اعلان کیا۔ بعد ازاں الیکشن کمیشن کی ٹیم سے انٹرا پارٹی الیکشن کے بارے میں تفصیلی تبادلہ خیال کیا جبکہ چیئرمین عمران خان نے پارٹی رہنمائوں کے ہمراہ سابقہ ضلعی ناظم میاں عامر کے گھر ان کے والد کی تعزیت کے لئے گئے۔ جہاں انہوں نے مرحوم کے درجات کی بلندی دعاء کی، اس موقع پرنعیم الحق، جہانگیر ترین، عبدالعلیم خان، میاں اسلم اقبال، عون چوہدری بھی موجود تھے۔


http://www.urdutimes.com/news/8112.html
کچہری حملہ کیس، 3 ملزم جسمانی ریمانڈ پر پولیس کے حوالے
اسلام آباد: اسلام آباد انسداد دہشت گردی کی عدالت نے کچہری حملہ کیس کے تین ملزمان کو بارہ روزہ جسمانی ریمانڈ پر پولیس کے حوالے کر دیا۔ بدھ کے روز انسداد دہشت گردی کی عدالت کے جج سہیل اکرام نے ایف ایٹ کچہری حملہ کیس میں سہولت کاروں کا کردار ادا کرنے والے تین ملزمان کو انسداد دہشت گردی ڈیپارٹمنٹ اور پشاور پولیس نے گرفتار کیا اسلام آباد پولیس نے ملزمان کی تحویل ملنے کے بعد انسداد دہشت گردی کی عدالت میں پیش کیا پولیس نے ملزمان سے تفتیش کیلئے عدالت سے چودہ روزہ جسمانی ریمانڈ کی استدعا تاہم عدالت نے بارہ روزہ جسمانی ریمانڈ منظور کرتے ہوئے ملزمان کو آٹھ فروری تک جسمانی ریمانڈ پر پولیس کے حوالے کر دیا واضح رہے کہ ملزمان میں جان محمد عرف زین عبدالغفور عرف احمد قمر الزمان عرف ملنگ شامل ہیں۔ ملزمان نے 3 مارچ 2014 کو ایف ایٹ کچہری پر حملے میں سہولت کار کا کردار ادا کیا تھا حملے میں ایڈیشنل سیسن جج محمد رفاقت اعوان سمیت دو وکلاء اور سائلین شہید ہوئے تھے۔


http://www.urdutimes.com/news/8111.html
کراچی کو دہشتگردی سے پاک کرنے کیلئے آخری حد تک جانیکا عزم
کراچی: سربراہ پاک فوج جنرل راحیل شریف کا کہنا ہے کہ کراچی کو دہشت گردی سے پاک اور محفوظ بنانے کے لئے آخری حد تک جائیں گے۔ پاک فوج کے شعبہ تعلقات عامہ (آئی ایس پی آر) کے مطابق کور ہیڈ کوارٹر کراچی میں سربراہ پاک فوج جنرل راحیل شریف کی زیر صدارت امن و امان سے متعلق اجلاس ہوا جس میں ڈی جی آئی ایس آئی لیفٹیننٹ جنرل رضوان اختر، کور کمانڈر کراچی لیفٹیننٹ جنرل نوید مختار، ڈی جی ایم آئی، ڈی جی رینجرز سندھ اور دیگر اعلی حکام نے شرکت کی۔ پانچ گھنٹے سے زائد وقت تک جاری رہنے والے اجلاس میں امن و امان کی صورتحال اور کراچی آپریشن کا جائزہ لیا گیا جب کہ حکام نے کراچی میں خفیہ اطلاعات پر مبنی آپریشن سے متعلق آرمی چیف کو بریفنگ بھی دی۔ اجلاس کے دوران جنرل راحیل شریف نے نمایاں کامیابیاں حاصل کرنے پر خفیہ اداروں کی تعریف کرتے ہوئے کہا کہ کراچی کے عوام کی روز مرہ زندگی کو بے خوف اور پرامن بنایا جائے، شہر قائد کو امن و امان کا تحفظ یقینی بنائیں گے۔ جنرل راحیل شریف نے حکم دیا کہ کراچی میں دہشت گردوں کے نیٹ ورکس کو تباہ کرتے ہوئے شہر سے باہر ان کے ٹھکانوں اور رابطوں کو ختم کیا جائے۔


http://www.urdutimes.com/news/8110.html
ملک بھر میں فوج کے زیر انتظام تعلیمی ادارے 3 دن کیلئے بند
کراچی: شہرِ قائد سمیت ملک بھر میں فوج کے زیر انتظام تعلیمی اداروں کو تین دن کے لیے بند کر دیا گیا ہے۔27 سے 29 جنوری کے لیے آرمی پبلک اسکول اور کالجز کی بندش کا نوٹیفیکیشن جاری کیا گیا ہے، جب کہ اسکول انتظامیہ نے والدین کو پہلے ہی تین دن کی تعطیلات سے آگاہ کر دیا تھا۔ انتظامیہ کے مطابق اسکول اس وجہ سے بند کیے گئے تاکہ آرمی پبلک اسکولوں میں نصاب کی مطابقت رہے کیونکہ ملک بھر کے آرمی پبلک اسکولوں میں یکساں نصاب پڑھایا جاتا ہے۔ دوسری جانب سیکیورٹی ذرائع نے ڈان نیوز کو بتایا کہ اسکولوں کی بندش کا اعلان سیکیورٹی خدشات کی بنا پر کیا گیا۔ یاد رہے کہ 2 روز قبل اچانک رات گئے پنجاب کے اسکولوں کو بھی بند کرنے کا فیصلہ سامنے آیا تھا، اس حوالے سے صوبائی حکومت کا کہنا تھا کہ اسکول سردی کی سخت لہر کی وجہ سے بند کیے گئے۔ اس فیصلے کے ایک ہی دن بعد اسکولوں پر دہشت گردی کے خطرے کا الرٹ بھی جاری ہوا تھا۔ پنجاب کے کچھ تعلیمی اداروں پر چارسدہ طرز کے حملوں کا خدشہ ظاہر کیا گیا تھا اور محکمہ داخلہ اور سیکریٹری اسکولز ایجوکیشن کو ارسال مراسلے میں سرکاری، نیم سرکاری اور نجی تعلیمی اداروں کی سیکیورٹی بہتر بنانے کی سفارش کی گئی تھی۔ رواں ماہ 20 جنوری کو چارسدہ کی باچا خان یونیورسٹی پر حملے کے بعد سے ملک بھر کے تعلیمی اداروں کی سیکیورٹی مزید سخت کر دی گئی ہے، اس حملے میں دہشت گردوں نے 18 طلبہ سمیت 21 افراد کو قتل کر دیا تھا جب کہ پولیس نے آپریشن کر کے 4 دہشت گردوں کو ہلاک کیا تھا۔ یہ پاکستان میں کسی تعلیمی ادارے پر پہلا حملہ نہیں تھا، بلکہ گزشتہ کچھ سالوں میں تعلیمی اداروں پر دہشت گردوں کے حملوں میں اضافہ دیکھنے میں آیا۔ 16 دسمبر 2014 کو پشاور میں فوج کے زیر انتظام چلنے والے اسکول آرمی پبلک اسکول اینڈ کالج پر دہشت گردوں نے حملہ کیا تھا، جس کے نتیجے میں 132 بچوں سمیت 150 کے قریب افراد جان کی بازی ہار گئے تھے۔ چارسدہ کی باچا خان یونیورسٹی اور پشاور کے آرمی پبلک اسکول پر حملوں کی ذمہ داری کالعدم تحریک طالبان پاکستان (ٹی ٹی پی) کے طالبان گیدڑ گروپ نے قبول کی تھی۔ طالبان کے گیدڑ گروپ کو عمر منصور عرف عمر نرے افغانستان سے کنٹرول کرتا ہے۔ دوسری جانب پاکستان نے افغان حکام سے پاکستان میں تعلیمی اداروں پر حملوں میں ملوث گروہ کے خلاف کارروائی کرنے کا مطالبہ کیا ہے۔


http://www.urdutimes.com/news/8107.html
تھر پارکر: غذائی قلت کے باعث مزید 5 بچے ہلاک
تھر پارکر: غذائی قلت کے باعث 5 مزید بچے دم توڑ گئے، اموات کی تعداد 111ہو گئی۔ اطلاعات کے مطابق تھرپارکر کی تحصیل مٹھی اور چھاچھرو میں غذائی قلت کے باعث مزید تین بچے چل بسے ڈائریا اور غذائی قلت کے باعث چوبیس گھنٹوں میں اموات کی تعداد پانچ ہو گئی بچوں کی مسلسل اموات میں اضافے کے باوجود بھی تھرپار کر کے ہسپتالوں میں ڈاکٹروں کی غفلت اور دواؤں کی کمی کی شکایات دور نہیں ہو سکیں۔ جس سے بچوں کی اموات کا سلسلہ جاری ہے۔ تھرپارکر کی تحصیل مٹھی اور چھاچھرو میں ڈائریا اور غذائی قلت کے باعث مزید تین بچے دم توڑ گئے۔ جس کے باعث چوبیس گھنٹوں میں مرنے والے بچوں کی تعداد پانچ ہو گئی ہے۔ رواں ماہ کے دوران 111 بچے ڈائریا اور غذائی قلت کے باعث دم توڑ چکے ہیں۔


http://www.urdutimes.com/news/8106.html
آئی ایم ایف کا پاکستان سے ترقیاتی بجٹ 27 فیصدکم کرنیکا مطالبہ
اسلام آباد: آئی ایم ایف نے پاکستان سے مختص ترقیاتی فنڈز میں 27 فیصد کمی کرنے کا مطالبہ کر دیاہے۔ مالی خسارہ کم کرنے کیلئے ترقیاتی پروگرام کیلئے مختص 1513 ارب روپے سے کم کر کے 1111 ارب روپے کرنے کا مطالبہ کیا گیا ہے۔ آئی ایم ایف نے مالی خسارہ جی ڈی پی کا 4.3 فیصد تک لانے کیلئے پاکستانی حکومت کو اقدامات کرنے کیلئے ہدایت کر دی ہے۔ جب کہ موجودہ مالی خسارہ جی ڈی پی کا 5.8 فیصد ہے جس پر آئی ایم ایف کو تحفظات ہیں۔ ذرائع کے مطابق آئی ایم ایف نے پبلک سیکٹر ڈویلپمنٹ پروگرام کے تحت ترقیاتی فنڈ میں کمی کرنی ہو گی اور اس پروگرام کیلئے مختص کیا گیا 700 ارب روپے کے بجٹ کو کم کر کے 611 ارب روپے کرنا ہو گا۔ اس حوالے سے صوبوں کی ترقی کیلئے مختص کیا گیا بجٹ 813 ارب روپے سے کم کر کے پانچ سو ارب روپے کرنا ہو گا۔ حکومت نے آئی ایم ایف کو مالی خسارہ کو رواں مالی سال کے اختتام تک جی ڈی پی کا 4.3 فیصد کرنے اور ایکسٹینڈڈ فنڈز فیسیلٹی پروگرام 2015-17 ء کے اختتام تک مالی خسارہ کو جی ڈی پی کا 3.5 فیصد کرنے کی یقین دہانی کرائی گئی تھی جس پر عمل درآمد نہ ہونے کی وجہ سے آئی ایم ایف کو تحفظات ہیں۔ اس سلسلے میں آئی ایم ایف کے دیئے گئے تمام اہداف کو حاصل کرنے کیلئے روڈ میپ ظاہر کرنے کامطالبہ کیا ہے اور ترقیاتی بجٹ میں کمی کر کے مالی خسارہ کو مطلوبہ ہدف تک لانے پر زور دیا گیا ہے۔ مالی خسارہ کو ک مکرنے کیلئے حکومت نے عوام پر ٹیکس کا بوجھ ڈالنے کے ساتھ ساتھ عوام کو دیئے گئے تمام سبسڈی ختم کرنا شروع کر دی ہیں۔ حکومت ناقص پالیسیوں کے باعث مہنگائی کی شرح میں اضافہ ہوا ہے اور سرکاری اخراجات کو ک مکرنے کی بجائے عوام پر ٹیکس کی مدمیں بوجھ ڈالا جا رہا ہے۔ آئی ایم ایف کے طے کردہ اہداف کو حاصل کرنے کیلئے حکومت عالمی مارکیٹ میں گرتی ہوئی تیل کی قیمتون کا فائدہ عوام کو نہیں دے رہی۔ عالمی فندز میں تیل کی قیمت گزشتہ پچیس سال کی کم ترین سطح پر پہنچ گئی ہے مگر عوام کو پرانی قیمتون پر تیل فراہم کیا جا رہا ہے۔ اس کی اصل وجوہات پاکستان کے مالی خسارہ کو کم کرنے کیلئے تمام ہربے کھیلے جا رہے ہیں۔ حکومت پاکستان کی تمام تر کوششوں کے باوجود آئی ایم ایف کا دیا گیا ہدف حاصل نہ ہو سکا۔


http://www.urdutimes.com/news/8105.html
عمران خان کا تیسری شادی سے متعلق ذو معنی جواب
لاہور: پاکستان تحریک انصاف کے چیئرمین عمران خان نے تیسری شادی سے متعلق کہا ہے کہ ہو سکتا ہے کہ میری بہنوں نے تلاش کر لی ہو لیکن مجھے نہیں بتایا۔ صوبائی دارالحکومت میں پریس کانفرنس کے دوران کپتان کے ہاتھ میں انگوٹھی دیکھ کر صحافی نے سوال داغ دیا۔ صحافی کو جواب دیتے عمران خان کے عقب میں موجود ایک خاتون نے کہا کہ ہم اسلام آباد والوں کو انگوٹھی کی وضاحت کر چکے ہیں، اب لاہور والوں کی باری ہے ۔ صحافی کے اصرار پر چیئرمین پی ٹی آئی نے کہاکہ اگر بہنوں نے اپنے لیے کوئی بھابھی ڈھونڈ لی ہے تو مجھے اس کا کوئی علم نہیں۔ یاد رہے کہ وفاقی دارالحکومت میں پریس کانفرنس کے دوران عمران خان کی انگوٹھی سامنے آنے سے خیال ظاہر کیا جا رہا ہے کہ عمران خان شادی کرنے والے ہیں ۔


http://www.urdutimes.com/news/8102.html
کراچی: پولیس کی کارروائیاں، 2 دہشتگردوں سمیت 6 ملزم گرفتار
کراچی: کراچی پولیس نے مختلف کارروائیوں میں دو دہشت گردوں سمیت 6 ملزم گرفتار کر لئے۔ سرچ آْپریش کے دوران 10 مشتبہ افراد کو بھی حراست میں لے لیا گیا۔ پریڈی پولیس نے ایک کارروائی کے دوران دو دہشت گردوں کو گرفتار کر لیا۔ پولیس کے مطابق نعمت اللہ اور شمروز کا تعلق کالعدم تنظیم سے ہے، ان سے اسلحہ اور بال بم برآمد ہوئے، دونوں لوٹ مار اور بھتہ کی رقم کالعدم تنظیم کو پہنچاتے تھے۔ پولیس نے گلشن معمار اور مچھر کالونی میں مقابلوں کے دوران چار ملزم گرفتار کر لئے۔ جمعہ گوٹھ میں پولیس نے سرچ آپریشن کے دوران دس مشتبہ افراد کو بھی حراست میں لے لیا ہے۔


http://www.urdutimes.com/news/8096.html
سابق صدر آزاد کشمیر راجہ ذوالقرنین کے گھر پر نیب کا چھاپہ
مظفرآباد: آزاد کشمیر کے سابق صدر راجہ ذوالقرنین کے گھر پر نیب کی ٹیم نے چھاپا مارا۔ دوران کارروائی مزاحمت اور مبینہ تشدد سے ڈپٹی ڈائریکٹر نیب اصغر خان زخمی ہوگئے۔ چند روز قبل نیب کی ٹیم نے رینٹل پاور کیس میں آزاد کشمیر کے سابق صدر راجہ ذوالقرنین کے بیٹے بابر علی ذوالقرنین کو گرفتار کیا تھا۔ ریکارڈ کی چھان بین کیلئے نیب ٹیم نے میر پور آزاد کشمیر میں سابق صدر آزاد کشمیر راجہ ذوالقرنین کے گھر پر چھاپا مارا تو اسے مزاحمت کا سامنا کرنا پڑا۔ گھر میں موجود افراد نے مزاحمت کے دوران مبینہ طور پر تشدد کر کے ڈپٹی ڈائریکٹر نیب اصغر خان کو زخمی کر دیا۔ ڈپٹی ڈائریکٹرنیب اصغر خان کا کہنا تھا کہ مقامی انتظامیہ کی موجودگی میں ان پر حملہ کیا گیا اور پولیس تماشائی بنی رہی، جبکہ راجہ ذوالقرنین کے اہل خانہ کا موقف تھا کہ نیب کو آزاد کشمیر میں کارروائی کا اختیار نہیں ہے ۔


http://www.urdutimes.com/news/8092.html
اورنج لائن منصوبہ، عالمی ادارے یونیسیف نے بھی اعتراض اٹھا دیا
اسلام آباد: صوبائی دارالحکومت لاہور میں 182 ارب روپے کی لاگت سے شروع کئے جانے والے اورنج ٹرین منصوبے پر اپوزیشن جماعتوں کے ساتھ ساتھ اقوام متحدہ کے ادارے یونیسف نے بھی اعتراض اٹھا دیا ہے۔ اقوام متحدہ کے ادارے کی طرف سے پنجاب حکومت سے کہا گیا ہے کہ اتنی بڑی رقم سے صرف ایک شہر میں سہولیات پیدا کیوں کی جا رہی ہیں اور یہ کہ تاریخی عمارتوں کو بھی اس منصوبے نے لپیٹ میں لے لیا ہے جب کہ ان عمارتوں کا تحفظ ضروری ہے۔ تفصیلات کے مطابق لاہور میں پنجاب حکومت کی طرف سے شروع کئے گئے اورنج ٹرین منصوبے پر لاہور کے مقامی تاجروں نے بھی صفت بندی شروع کر دی ہے اور اپوزیشن نے بھی اس منصوبے پر سخت اعتراضات کئے ہیں۔ اس منصوبے پر مجوزہ 182 ارب روپے لاگت آئے گی جب کہ مرمت، سہولیات زمین کا حصول اور سود کی رقم جب ادا ہو گی تو یہ رقم 200 ارب روپے سے بھی یقیناً بڑھ جائے گی۔ اس منصوبے سے لاہور کے اڑھائی لاکھ افراد روزانہ مستفید ہوں گے اور وہ 27 کلومیٹر کا سفر 40 منٹ میں طے کیا کریں گے۔ اس منصوبے پر یہ بھی اعتراض کیا جا رہا ہے کہ دیگر ممالک میں بننے والے ایسے منصوبوں پر بہت کم لاگت ہے جب کہ اس منصوبے پر بے دریغ خرچ کیا جا رہا ہے۔ اس منصوبے پر عمل درآمد سے 25 تاریخی عمارتوں کا نام و نشان مٹ جائے گا اور لاہور قبرستان بھی اس منصوبے کی زد میں آ چکا ہے جب کہ پاکستان کی سیاسی تاریخ میں ایک بڑا مقام رکھنے والے نوابزادہ نصراللہ مرحوم کا گھر بھی اس ٹرین منصوبے کی وجہ سے منہدم کیا جا چکا ہے اس سے بھی بڑھ کر پنجاب کے عوام کے لئے بری خبر یہ ہے کہ اس منصوبے کی تکمیل کے لئے صوبائی حکومت نے مختلف ترقیاتی سکیموں سے 10 ارب 80 کروڑ روپے نکال کر اس منصوبے میں جھونک دیئے ہیں پنجاب حکومت کے ترجمان زعیم قادری کا اس حوالے سے کہنا ہے کہ یہ ایک اہم منصوبہ ہے اور اس سے لاہور کے عوام کا معیار زندگی بلند ہونے جا رہا ہے۔ وزیر اعلیٰ پنجاب نے مقابلے کے بعد یہ منصوبہ چائنہ کو دیا تھا اور چین نے کہا تھا کہ یہ منصوبہ لاہور اور پاکستان کے عوام کے لئے ایک عظیم تحفہ ہے۔ واضح رہے کہ اقوام متحدہ کے ادارے یونیسف نے اورنج لائن منصوبے کے ذریعے تاریخی عمارتوں کے منہدم کئے جانے پر تشویش کا اظہار کیا۔


http://www.urdutimes.com/news/8083.html
شریف برادران کیخلاف کرپشن مقدمات کی تحقیقات مکمل
اسلام آباد: شریف برادران کیخلاف کرپشن الزامات کی تحقیقات مکمل ہو چکی ہیں، حکم امتناعی کے خاتمے کے بعد منظر عام پر لایا جائے گا۔ نیب حکام نے آن لائن کو بتایا کہ پندرہ سال پرانے مقدمات کی تحقیقات نیب کے تحقیقاتی افسران نے مکمل کر کے رپورٹ چیئرمین کو ارسال کر دی ہے تاہم لاہور ہائی کورٹ کے حکم امتناعی کے باعث یہ تحقیقاتی رپورٹ منظر عام پر نہیں لائی جا سکتی۔ نواز شریف پر الزام ہے کہ انہوں نے اپنے سابقہ دور حکومت میں ایف آئی اے میں غیر قانونی بھرتیاں کیں تھیں سیاسی ورکروں کو حساس ادارے میں بھرتی کرنے پر اپنے ہی بنائے ہوئے قواعد و ضوابط کی خلاف ورزی کی تھی جلد نواز شریف اور شہباز شریف کیخلاف رائے ونڈ روڈ کی تعمیر میں مبینہ کرپشن کے الزامات ہیں یہ مقدمات پندرہ سال پرانے ہیں چیئرمین نیب نے عہد ہسنبھالتے ہی نیب افسران کو حکم دیا تھا کہ سال دو ہزار سے قبل یا پندرہ سال پرانے مقدمات کی تحقیقات اکتیس دسمبر 2015ء تک مکمل کر کے رپورٹ بھجوائی جائے نیب افسران نے یہ تحقیقات مکمل کر کے رپورٹ چیئرمین کو بھجوا دی تھی لیکن عدالت عالیہ کے حکم امتناعی کے باعث یہ تحقیقات کو منظر عام پر نہیں لایا جا سکا نیب حکام نے حکم امتناعی واپس لینے بارے کوئی سرگرمی نہیں دکھائی


http://www.urdutimes.com/news/8079.html
بحری جہاز کے ذریعے حج آپریشن شروع کرنے کا فیصلہ
اسلام آباد: پورٹ اینڈ شپنگ نے بحری جہاز کے ذریعے حج آپریشن شروع کرنے کی سمری وزیر اعظم کو جلد بجھوانے کا فیصلہ کیا ہے اس حوالے سے تمام ضروری قانونی جائزہ لے کر سمری تیار کر لی گئی ہے۔ آن لائن کو ذرائع نے بتایا کہ حج کے اخراجات میں اضافہ کے باعث حکومت نے بحری جہازوں کے ذریعے حاجیوں کو ارض مقدس لے جانے کا فیصلہ کیا ہے اور اس مقصد کے لئے نجی شپنگ کمپنی کے علاوہ قومی شپنگ کمپنی کی خدمات بھی حاصل کی جائیں گی۔ ذرائع کے مطابق بحری جہازوں کے ذریعے حج اخراجات بھی انتہائی کم ہوں گے اور حاجیوں کو سہولیات بھی فراہم کی جائیں گی۔ وزارت پورٹ اینڈ شپنگ نے اس حوالے سے ایک سمری تیار کی ہے جو بہت جلد منظوری کے لئے کابینہ ڈویژن کو بجھوائی جائے گی اور کابینہ کی منظوری کے بعد بحری جہاز کے ذریعے حج آپریشن شروع کرنے کے انتظامات کئے جانے کا امکان ہے۔ ذرائع کے مطابق یہ حج آپریشن اس سال ہی شروع ہونے کا امکان ہے تاہم اگلے سال ہر حال میں یہ آپریشن شروع ہو گا۔


http://www.urdutimes.com/news/8078.html
حکومت کی انٹرنیٹ پر فحاشی کیخلاف بڑی کارروائی کی تیاری
اسلام آباد: حکومت نے انٹرنیٹ پر فحاشی کیخلاف ایک بڑی کارروائی کی تیاری شروع کر دی، پاکستان ٹیلی کمیونیکشن اتھارٹی نے انٹرنیٹ سروس فراہم کرنے والوں سے 4 لاکھ سے زائد فحش ویب سائٹ تک رسائی بند کرنے کا حکم دیدیا۔ تفصیلات کے مطابق فحاشی یا اس سے متعلق مواد تک رسائی ڈومین کی سطح تک محدود ہو گی، یہ اقدام سپریم کورٹ کے حالیہ اس حکم کے بعد کیا گیا ہے جس میں ٹیلی کام شعبے کے ریگولیٹری ادارے سے کہا گیا تھا کہ وہ پاکستانی نوجوان نسل کو خراب کرنے میں کردار ادا کرنے والی فحش ویب سائٹس کیخلاف اقدام کیے جائیں۔ پی ٹی اے نے کہا کہ اس نے ایسی ویب سائٹس کو ڈومین کی سطح پر بند کرنے کیلئے پیشگی اقدامات کا فیصلہ کیا ہے تاکہ انٹرنیٹ کے ذریعے فحش مواد کی نشر و اشاعت پر قابو پایا جاسکے۔


http://www.urdutimes.com/news/8075.html
پشاور: رشتے سے انکار پر لڑکی کو قتل کرنے کے بعد لڑکے کی خودکشی
پشاور: حیات آباد میں رشتے سے انکار پر لڑکے نے فائرنگ کرکے لڑکی کو قتل کرنے کے بعد خودکشی کر لی۔ تفصیلات کے مطابق پشاورکے علاقے حیات آباد میں ایک نواجوان نے گھرمیں گھس کر فائرنگ کر دی جس کے نتیجے میں لڑکی موقع پردم توڑ گئی جس کے بعد اس نے خود بھی اپنی زندگی کا خاتمہ کر لیا۔ پولیس نے دونوں کی لاشیں قریبی اسپتال منتقل کر دیں۔ پولیس کا کہنا ہے کہ لڑکے کی شناخت محمود جب کہ لڑکی کی شناخت حسنی کے نام سے ہوئی ہے، محمود نے کچھ عرصے پہلے اپنے گھر والوں کو حسنی کا رشتہ مانگنے بھیجا تھا لیکن حسنی کے گھر والوں نے انکار کر دیا تھا، جس کے بعد محمود نے حسنی کو مار کر خود کشی کر لی۔ پولیس کی ابتدائی رپورٹ کے مطابق واقعہ رشتے کے تنازعے پر پیش آیا۔ محمود زیب لڑکی سے شادی کرنا چاہتا تھا اور کئی بار لڑکی کے گھر رشتہ بھی بھیج چکا تھا۔ پولیس نے آلہ قتل تحویل میں لے کر مزید تفتیش شروع کر دی ہے ۔


http://www.urdutimes.com/news/8074.html
پاکستان کا پہلا شمسی جہاز فضاء میں پرواز کرنے کے لئے تیار
لاہور: پاکستان کا پہلا شمسی ہوائی جہاز فضاء میں اڑان بھرنے کے لئے تیار ہو گیا ہے اور اسے شمسی ون کا نام دیا گیا ہے۔ میڈیا رپورٹس کے مطابق پاکستان ایک جوہری ملک ہونے کے ساتھ ساتھ اب ٹیکنالوجی کے انقلاب کی جانب بھی رواں دواں ہے۔ شمسی ہوائی جہاز کا یہ ماڈل یونیورسٹی آف مینجمنٹ اینڈ ٹیکنالوجی میں ڈیزائن کیا گیا ہے جہاں پر دو طلبہ عبدالمتین اور سید محمد جنید نے برسوں سے اس آئیڈیا پر کام کیا ۔دونوں طلباء کا کہنا ہے کہ یہ تجربہ 100 فیصد کامیاب رہا اور یہ یقین ہے کہ سولر ایمپلس کی طرح اصلی ہوائی بنایا جا سکتا ہے۔ اس جہاز کو شمس ون کا نام دیا گیا ہے اور دن رات بغیر کسی ایندھن کے محو پرواز رہ سکتا ہے اور صرف بیٹری میں شمسی توانائی جمع کر کے پرواز کرے گا ۔


http://www.urdutimes.com/news/8073.html
سپریم کورٹ، قتل کا ملزم فریقین سے راضی نامہ ہونے پر بری
اسلام آباد: سپریم کورٹ نے قتل کے ملزم محمدعباسی کو فریقین سے راضی نامہ ہونے پر مقدمے سے بری کر دیا ہے۔ جسٹس آصف سعید خان کھوسہ کی سربراہی میں تین رکنی بنچ نے مقدمے کی سماعت کی۔ اس دوران عدالت کو بتایا گیا کہ ملزم محمد عباسی نے بہارہ کہو میں ایک شخص کو قتل کر دیا تھا اور اس کے خلاف دفعہ 302 کے تحت قتل کا مقدمہ درج ہے ۔ اس دوران فریقین سے راضی نامہ ہو گیا ہے اور انہوں نے اسے معاف کر دیا ہے ۔ اس لئے عدالت سے استدعا ہے کہ اسے رہا کیا جائے جس پر عدالت نے ملزم کو مقدمے سے بری کر دیا ۔


http://www.urdutimes.com/content/8070.html
پیپلز پارٹی پنجاب کی صدارت کیلئے قمر زمان کائرہ مضبوط امیدوار
اسلام آباد: پیپلزپارٹی پنجاب کی صدارت کے لئے سابق وفاقی وزیر قمر زمان کائرہ اور پبلک اکائونٹس کمیٹی کے سابق چیئرمین ندیم افضل چن کے درمیان زبردست جوڑ پڑنے کا امکان ہے، دونوں رہنمائوںکو اس وقت بلاول بھٹو زرداری اور آصف علی زرداری کی قربت حاصل ہے اور پارٹی قیادت دونوں کو پنجاب میں پی پی کو دوبارہ منظم کرنے کے لئے بہت اہم سمجھتی ہے۔ پی پی پی کے سیکرٹری جنرل فیصل کریم کنڈی کا اس حوالے سے کہنا ہے کہ میری ذاتی رائے میں پی پی پی پنجاب کی صدارت کے لئے قمر زمان کائرہ زیادہ فیورٹ ہیں اور پنجاب کی صدارت ان کے سر سجانے کا امکان ہے۔ دوسری طرف سابق وزیر داخلہ رحمن ملک کا کہنا ہے کہ 2018 کے انتخابات سے قبل پیپلز پارٹی کو پورے ملک میں ازسر نو منظم کرلیا جائے


http://www.urdutimes.com/content/8053.html
پشاور، اسلام آباد سمیت پاکستان کے مختلف شہروں میں زلزلہ
پشاور: پشاور، اسلام آباد اور ملک کے بعض دیگر شہروں میں رات گئے زلزلے کے جھٹکے محسوس کیے گئے، ریکٹر اسکیل پر اس کی شدت 5 اعشاریہ 2 ریکارڈ کی گئی اور مرکز کوہ ہندوکش افغانستان کا علاقہ تھا۔ پشاور میں رات 4 بج کر 19 منٹ پر زلزلے کے جھٹکے محسوس کیے گئے، زلزلہ پیما مرکز کے مطابق اس کی شدت 5 اعشاریہ 2 ریکارڈ کی گئی، زلزلے کا مرکز کوہ ہندوکش افغانستان میں 310 کلو میٹر زیر زمین بتایا گیا ہے۔ پشاور کے علاوہ ملاکنڈ ڈویژن اور خیبر پختونخوا کے بعض دیگر شہروں جب کہ اسلام آباد اور راولپنڈی میں بھی زلزلے کے جھٹکے محسوس کیے گئے ہیں، زلزلے کے بعد لوگوں کلمہ طیبہ کا ورد کرتے عمارتوں سے باہر نکل آئے۔ ریسکیو اور پولیس ذرائع کا کہنا ہے کہ زلزلے سے خوش قسمتی سے کسی قسم کے نقصان کی اطلاع موصول نہیں ہوئی ہے۔


http://www.urdutimes.com/content/8051.html
جنید جمشید کے والد جمشید اکبر خان انتقال کر گئے
کراچی: ماضی کے معروف گلوکار اور نعت خواں جنید جمشید کے والد جمشید اکبر خان کراچی میں انتقال کر گئے ہیں۔ ان کے انتقال کی خبر جنید جمشید نے اپنے ٹویٹر پر دی۔ وہ کافی عرصے سے علیل تھے۔ واضح رہے کہ جمشید اکبر خان پاک فضائیہ میں کرنل کے رینک پر فائزتھے اور انہوں نے 1965 کی جنگ میں اپنی بہادری کے جوہر دکھائے تھے۔


http://www.urdutimes.com/content/8048.html
صحافی کے سوال پوچھنے پر وزیر اطلاعات پرویز رشید آگ بگولہ
اسلام آباد: وفاقی وزیر اطلاعات قرض اتارو ملک سنوارو کے پیسے بارے سوال پر صحافی پر پھٹ پڑے کہا افسوس ہے آپ کو سرکاری ادارے نے نوکری دی ہوئی ہے۔ منگل کے روز پرویز رشید اسلام آباد میں پریس کانفرنس کر رہے تھے کہ سرکاری نیوز ایجنسی کے صحافی نے انہیں سوال کیا کہ قرض اتارو ملک سنوارو پروگرام کے تحت عوام سے لیا گیا پیسہ کہاں گیا جس پر پرویز رشید غصے میں آگئے اور صحافی کے سوال کے جواب دینے کی بجائے اس سے پوچھا کہ اپ کہاں کام کرتے ہیں جس پر صحافی نے کہا کہ میں اے پی پی میں کام کرتا ہوں تو پرویز رشید بولے مجھے افسوس ہے کہ آپ کو اے پی پی میں نوکری دی ہوئی ہے جس پر ایک اور صحافی نے کہا کہ آپ کس لہجے میں بات کر رہے ہیں۔ وزیر اطلاعا ت نے اس موقع پر پریس کانفرنس ہی ختم کرڈالی اور اٹھ کر چلے گئے تو صحافی بھی بھڑک اٹھے اور کہا کہ آپ عمران خان پر ضرور تنقید کریں لیکن قرض اتارو ملک سنوارو بارے سوال کا جواب بھی دیں۔ قبل ازیں وفاقی وزیر اطلاعات ونشریات پرویز رشید نے کہا ہے کہ مالی بدعنوانی کے الزامات پر عمران خان دو سال تک الیکشن کمیشن میں حیلے بہانے کرتے رہے اب بھی ہائی کورٹ کی آڑ میں مقدمے سے بچنا چاہتے ہیں، الیکشن کمیشن مقدمے کو جلد نمٹائے۔ انہوں نے کہا کہ الیکشن کمیشن کے فیصلوں کو ہمیشہ تسلیم کیا لیکن الیکشن کمیشن کے رویوں پر تشویش بھی ہے۔ عمران خان نے جس طرح بیرون ملک سے پارٹی کے چندہ اکٹھا کیا اس پر قانونی سوالات ہیں۔ اس مقدمے کے حوالے سے تحریک انصاف ٹال مٹول اختیار کر رہی ہے ۔ ہائی کورٹ نے اس مقدمے میں کوئی حکم امتناعی نہیں دیا۔ عمران خان اٹھائے گئے سوالات کا الیکشن کمیشن میں جواب دیں ۔ ہائی کورٹ میں الیکشن کمیشن کے وکیل کے رویئے سے ہمارے خدشات پیدا ہوئے ہیں، الیکشن کمیشن کا وکیل عمران خان کے وکیل کی حمایت کرتا ہے ۔ الیکشن کمیشن اس مقدمے کو جلد از جلد نمٹائے۔ انہوں نے الزام لگایا کہ عمران خان نے دو ہزار گیارہ میں حکومت گرانے کے نام پر بیرون ملک سے فنڈز اکٹھے کئے پاکستان کی ترقی کے مخالفوں نے بھی عمران کو فنڈز دیئے۔ عمران خان حکومت گرانے میں ناکامی پر لوگوں کو فنڈز بھی واپس کر دیں۔ انہوں نے کہا کہ خان صاحب نے ہنڈی کے ذریعے پیسے لانے کا اعتراف بھی کیا ہے الیکشن کمیشن کو عمران خان کے اعتراف کے بعد کیا ثبوت چاہیے۔ انہوں نے کہا کہ انصاف ہونا چاہیے، یہ ہمارا قانونی حق ہے، انصاف کا تقاضا ہے کہ الیکشن کمیشن اس کیس کا جلد از جلد فیصلہ کرے یکم فروری کو دانیال عزیز اور دیگر ساتھی الیکشن کمیشن جائینگے ۔


http://www.urdutimes.com/content/8047.html
پاکستانی سمندری حدود کی خلاف ورزی، 45 بھارتی ماہی گیر گرفتار
کراچی: کراچی میری ٹائم سکیورٹی نے پاکستانی سمندری حدود کی خلاف ورزی کرنے پر 45 بھارتی ماہی گیروں کو گرفتار کر لیا۔ تفصیلات کے مطابق منگل کے روز میری ٹائم سکیورٹی نے گہرے سمندر میں کارروائی کرتے ہوئے 45 بھارتی ماہی گیروں کو گرفتار کر لیا۔ میری ٹائم سکیورٹی حکام کے مطابق 45 بھارتی ماہی گیروں کو گہرے سمندر میں پاکستانی سمندری حدود کی خالف ورزی کرنے پر گرفتار کیا گیا جب کہ ماہی گیروں کی آٹھ لانچیں بھی تحویل میں لے لی ہیں۔ میری ٹائم سکیورٹی حکام نے مزید بتایا کہ گرفتار ماہی گیروں کو ڈاکس تھانے کے حوالے کر دیا گیا ہے جہاں کے ساتھ قانون کے مطابق کارروائی کی جائے گی۔


http://www.urdutimes.com/content/8042.html
سپریم کورٹ کا وزیر ریلوے خواجہ سعد رفیق کے حلقے کو کھولنے کا حکم
اسلام آباد: سپریم کورٹ نے وزیر ریلوے خواجہ سعد رفیق کے حلقے این اے 125 میں نادرا کو کانٹر فائلز پر انگوٹھوں کی تصدیق کا حکم دے دیا۔ منگل کو چیف جسٹس آف پاکستان جسٹس انور ظہیر جمالی کی زیر صدارت سپریم کورٹ کے تین رکنی بنچ نے وزیر ریلوے خواجہ سعد رفیق کی انتخابی عذرداری کی سماعت کی۔ اس موقع پر تحریک انصاف کے امیدوارحامد خان نے موقف اختیار کیا کہ الیکشن ٹریبونل میں معاملے کو لے جایا گیا لیکن الیکشن ٹریبونل نے 265 پولنگ اسٹیشنز میں سے صرف 7 پولنگ اسٹیشنز کی جانچ پڑتال کے بعد فیصلہ سنایا جب کہ حلقے سے کامیاب ہونے والے امیدوار خواجہ سعد رفیق کے وکیل کا کہنا تھا کہ حلقے میں انگوٹھوں کی شناخت کرا لیں ہمیں کوئی اعتراض نہیں۔ عدالت نے فریقین کے دلائل سننے کے بعد اپنے حکم میں قرار دیا کہ صرف 7 پولنگ اسٹیشن کی بنیاد پر پورے حلقے میں پولنگ کا حکم نہیں دیا جا سکتا اس لئے تمام حلقوں میں ووٹوں کی تصدیق کی جائے جس کے بعد ہی کوئی فیصلہ دیا جاسکتا ہے۔ عدالت نے نادرا کو حکم دیا کہ تمام کاونٹر فائلز پر انگوٹھوں کی تصدیق کا عمل مکمل کرتے ہوئے 3 ماہ میں رپورٹ پیش کی جائے اور امید ہے کہ مقررہ مدت میں تصدیق کا عمل مکمل کر لیا جائے گا جب کہ عدالت نے اپنے فیصلے میں کہا کہ انگوٹھوں کی تصدیق پر آنے والا خرچ حامد خان اٹھائیں گے۔ عدالتی سماعت کے بعد میڈیا سے گفتگو کرتے ہوئے خواجہ سعد رفیق نے کہا ہے کہ سپریم کورٹ کے فیصلے کے مطابق یہ کہا گیا ہے کہ جو موجود کاونٹر فائلز ہیں ان کی نادرا سے تصدیق کروائی جائے۔ ہم کو اس پر اعتراض نہیں تھا یہ مجھے معلوم نہیں تھا کہ عوام کی عدالت سے جیت کر 3 سال تک عدالتوں کے چکر لگاتے رہیں گے دعا کریں کہ 3 ماہ میں معاملہ حل ہو جائے۔ ہمارے وکیل نے کہا کہ اس بات کی کوئی قانونی بنیاد نہیں تاہم ووٹوں کی تصدیق کروا لی جائے ان کا کہنا تھا یہ بات ثابت ہو چکی ہے انہوں نے کہا کہ اس مقدمہ میں ہمیشہ تحریک انصاف کے امیدوار حامد خان کے وکیل التوا لیتے رہے۔ ہم ووٹوں کی دوبارہ گنتی کے لیے تیار ہیں۔ ان کا کہنا تھا کہ مقناطیسی سیاہی غیر معیاری تھی دیکھنا ہو گا کہ انگوٹھوں کی تصدیق تین سال بعد ہو سکے گی۔


http://www.urdutimes.com/content/8038.html
اسلام آباد، پولیس انسپکٹر کے بیٹے نے بزرگ شہری کو روند ڈالا
اسلام آباد: تھانہ رمنا کی حدود میں وفاقی پولیس کے انسپکٹر کے بیٹے نے ایک بزرگ شہری کو روند ڈالا ہے، اٹھارہ روز سے پمز ہسپتال میں کومے کی حالت میں زندگی و موت کی کشمکش میں مبتلا ہونے کے باوجود پولیس تاحال موٹر سائیکل سوار کے خلاف قانونی کاروائی نہ کر سکی ہے جب کہ پولیس نے مبینہ طورپر موٹر سائیکل سوار کو بچانے کے لئے حادثہ کسی نامعلوم کار سوار پر ڈالنے کی کوششیں تیز کر دی ہیں۔ ''آن لائن کے مطابق سیکٹر جی الیون تھری میں واقع بنگلے میں بطور خانساں گزشتہ بیس سال سے ملازم ساٹھ سالہ گل زرین عباسی 8 جنوری کو تقریباً چار بجے بلند مارکیٹ کے نزدیک جی ٹین مرکز والی روڈ کراس کر رہا تھا کہ ایک تیز رفتار موٹر سائیکل نمبر 685 اے سی این جسے وفا عباس نامی نوجوان چلا رہا تھا کی زد میں آ گیا۔ حادثہ اس قدر شدید تھا کہ بزرگ شہری کا بایاں بازو اور دائیں ٹانگ فریکچر ہو گئی جب کہ سر پر گہری چوٹیں آنے کی وجہ سے وہ بے ہوش ہو گیا۔ حادثے میں موٹر سائیکل سوار نوجوان بھی زخمی ہو گیا اور اس کے ہونٹ پر بھی چوٹیں آئیں۔ حادثے کے بعد زخمی بزرگ اور نوجوان کو پمز ہسپتال شفٹ کرایا گیا۔ بعد ازاں انکشاف ہوا کہ موٹر سائیکل سوار وفا عباس سابق ایس ایچ او تھانہ ترنول فضل الرحمان کے صاحبزادے ہیں۔ قابل ذکر امر یہ ہے کہ چند راہگیروں نے موٹر سائیکل جائے وقوعہ سے چند گز کے فاصلے پر سرکاری فلیٹ کے سامنے ہی کھڑی کر دی۔ مضروب بزرگ کے بڑے بھائی عبدالطیف اور بیٹے عدنان نے واقعہ کے ایک ہفتہ بعد تھانہ رمنا پولیس کو اطلاع دی کہ جائے وقوعہ سے کچھ دور موٹر سائیکل کھڑی ہے۔ جس پر رمنا پولیس نے مذکورہ موٹر سائیکل تھانے لیجا کر بند کر دیا۔ ذرائع کا کہنا ہے کہ پولیس نے تاحال موٹر سائیکل سوار کے خلاف کوئی قانونی کارروائی نہ کی ہے۔


http://www.urdutimes.com/content/8037.html
چارسدہ حملہ: پاکستان کا چھ روز بعد افغانستان سے احتجاج
اسلام آباد: خیبر پختونخوا میں چارسدہ کی باچا خان یونیورسٹی پر دہشت گردوں کے حملے میں افغان سر زمین استعمال ہونے پر 6 روز بعد پاکستان نے افغانستان سے باقاعدہ احتجاج کیا ہے۔ خیال رہے کہ گزشتہ روز باچا خان یونیورسٹی پر ہونے والے حملے میں 21 افراد ہلاک ہوئے تھے، جن میں طلبہ، اساتذہ اور سیکیورٹی اسٹاف شامل تھا۔ وزارت خارجہ کی ویب سائٹ کے مطابق پاکستان نے افغان ناظم الامور سید عبدالناصر کو دفتر خارجہ طلب کر کے باچاخان یونیورسٹی پر حملے میں افغان سر زمین استعمال ہونے پر شدید احتجاج کیا۔ افغان ناظم الامور کو بتایا گیا کہ باچاخان یونیورسٹی پر حملے میں منصوبہ سازوں نے افغان سر زمین اور ٹیلی کمیونیکیشن نیٹ ورک استعمال کیا۔ دفتر خارجہ کے مطابق حملے سے متعلق معلومات افغان حکام کو پہلے ہی فراہم کر دی گئی تھیں۔ پاکستان نے افغان حکومت سے دہشت گردی کے واقعے میں ملوث افراد کے خلاف کارروائی کا مطالبہ کیا ہے۔ دفتر خارجہ سے جاری بیان میں کہا گیا ہے کہ افغانستان دہشت گردوں کو انصاف کے کٹہرے میں لانے کے لیے تعاون کرے۔


http://www.urdutimes.com/news/8034.html
بچت اسکیموں میں 151 ارب روپے کی سرمایہ کاری
اسلام آباد: سینٹرل ڈائریکٹوریٹ آف نیشنل سیونگز (سی ڈی این ایس) نے سیونگ کی مختلف اسکیموں کے تحت 151 ارب روپے کی بچتیں وصول کی ہیں۔ سی ڈی این ایس کے حکام نے کہا ہے کہ رواں مالی سال 2015ـ16ئ کے لئے بچتوں کی وصولیوں کے حوالے سے 302 ارب روپے کا ہدف مقرر کیا گیا ہے، جب کہ 21 جنوری 2016ئ تک 151 ارب روپے کی مختلف بچت سکیموں میں سرمایہ کاری کی گئی ہے۔ انہوں نے کہا کہ اس عرصہ کے لئے بچتوں کی وصولیوں کا ہدف 169 ارب روپے تھا۔ حکام نے توقع ظاہر کی ہے کہ مالی سال کے اختتام تک بچتوں کی وصولیوں کے ہدف کو حاصل کر لیا جائے گا۔


http://www.urdutimes.com/content/8031.html
سکیورٹی خدشات، اورکزئی میں درجنوں سرکاری و نجی تعلیمی ادارے بند
اورکزئی: تحصیل ٹل کے متعدد یونین کونسلوں میں سرکاری سکولوں کی سیکیورٹی خدشات کے پیش نظر درجنوں سرکاری سکولز بند علاقے میں 25 مسلح مشتبہ افراد کو دیکھنے کے بعد سکولیں بند کی گئی ہیں ضلعی انتظامیہ اور سیکیورٹی حکام علاقہ کا دورہ کر کے حالات کا جائزہ لے رہے ہیں اس حوالے سے ڈسٹرکٹ ایجوکیشن افسیر ھنگو محمد شوکت نے بتایا کہ یونین کونسل درسمند اور طورہ وڑی میں کچھ مشکوک افراد نظر انے کے بعد سرکاری سکولوں کو بند کیا گیا ہے اس حوالے سے ڈپٹی کمشنر ھنگو، ڈ ی پی او ھنگو کو اگاہ کیا ہے مقامی زرائع نے مطابق سرکاری سکولوں کو دھمکیاں مل رہی تھی اور کچھ مشکوک اور مسلح افراد بھی نظرائے تھے اس لئے مجبورا سرکاری سکولوں کو بند کرنا پڑا بند سکولوں میں یو سی دو آبہ، یوسی درسمند اور طورہ وڑی میں 18 پرائمری سکولیں، 5ہائیر سیکنڈری سکولیں اور دو مڈ ل سکولوں کو بند کر دیا گیا ہیں ان بند کئے جانے والے سکولوں میں دس زنانہ سکول بھی شامل ہیں وہاں کے اساتذہ اور سکول کے سربراہان نے نام نہ بتانے کی شرط پر میڈیا کو بتایا کہ جب تک ہم کو سیکیورٹی فراہم نہیں کی جاتی اور تحفظ فراہم نہیں کیا جاتا ہم سکول نہیں کھولیں گے اس حوالے سے ڈپٹی کمشنر ھنگو نسیم خان نے تصدیق کرتے ہوئے بتایا کہ ان علاقوں میں 25 مسلح افراد دیکھے گئے ہیں جس کے بعد سیکیورٹی خدشات کے پیش نظر سکولوں کو بند کیا گیا ہے اس سلسلے میں ڈی پی او ھنگو اور سیکیورٹی حکام کے ساتھ اجلاس جاری ہیں علاقے میں ڈی پی او ھنگو نے سیکیورٹی ٹیم بھیج دیا ہے حالات کا جائزہ لینے کے بعد بتائیں گے کہ سکول کھولیں گے یا نہیں علاقے میں سیکیورٹی فورسز پہنچ گئے ہیں یہ بات قابل ذکر ہے کہ یو سی درسمند اور یوسی طورہ وڑی کے سرحدیں دو قبائلی ایجنسیوں کرم ایجنسی اور اورکزئی ایجنسی کے ساتھ ملی ہوئی ہیں کسی بھی وقت ان علاقوں میں ناخوشگوار واقع پیش آ سکتا ہے اس سلسلے میں گورنمنٹ ڈگری کالج ھنگو کے پرنسپل روشن علی خان سمیت تحصیل ھنگو کے گورنمنٹ ہائی سکولوں ،پرائمری سکولوں و زنانہ سکولوں کی پرنسپلز اورہیڈ ماسٹروں نے سیکیورٹی تحفظات کا اظہار کیا ہے یہ بات بھی قابل ذکر ہے کہ ضلع ھنگو تحصیل ٹل او ر تحصیل ھنگو میں تمام تعلیمی اداروں میں سیکیورٹی کی انتہائی کمی ہے اکثر تعلیمی اداروں میں صرف ایک ایک چوکیدار ہے اس سلسلے میں طلباء اور والدین نے بھی شدید تحفظات کا اظہار کیا ہے ضلع ھنگو کے عوام اور تعلیمی ادروں کے سربراہان نے مرکزی و صوبائی حکومتوں سے ترجیحی بنیادوں پر سیکیورٹی فراہم کرنے کا مطالبہ کیا ہے سیکیورٹی خدشات کی وجہ سے ضلع ھنگو کے تمام تعلیمی اداروں میں پڑھائی پر انتہائی بری اثرات مرتب ہوئی ہیں اساتذہ، والدین اور طلباء تینوں طبقے خوف میں مبتلا ہیں۔


http://www.urdutimes.com/news/8025.html
این اے 122، الیکشن ٹریبونل کی درخواست ناقابل سماعت قرار
لاہور: الیکشن ٹریبونل نے این اے 122 مبینہ دھاندلی کے خلاف درخواست ناقابل سماعت قرار دے دی۔ تحریک انصاف کے علیم خان نے مسلم لیگ (ن) کے راہنما سردار ایاز صادق کی ضمی انتخابات میں کامیابی کو چیلنج کیا تھا۔ تفصیلات کے مطابق منگل کے روز الیکشن ٹریبونل نے این اے 122 میں مبینہ دھاندلی کی درخواست ناقابل سماعت قرار دے دی تحریک انصاف کے راہنما علیم خان نے مسلم لیگ (ن) کے راہنما سردار ایاز صادق کی ضمنی انتخابات میں کامیابی کو چیلنج کیا تھا علیم خان نے درخواست میں یہ الزام لگایا تھا میں این اے 122 میں 30 ہزار ووٹوں کی منتقلی کی گئی ہے اور بڑے پیمانے پر دھاندلی ہوئی ہے جس پر ایاز صادق کے وکیل نے سب الزام مسترد قرار دیتے ہوئے کہا کہ محض الزامات سے الیکشن کو غلط نہیں کہا جا سکتا۔ دونوں فریقین کی جانب سے دلائل مکمل ہونے کے بعد الیکشن ٹریبونل کے جج نے مختصر فیصلہ دیتے ہوئے کہا کہ صرف الزامات کی بنیاد پر جیت کو کالعدم قرار نہیں دیا جا سکتا ہے، علیم خان کی درخواست کو نا قابل سماعت قرار دیکر مسترد کر دی۔


http://www.urdutimes.com/news/7991.html
پنجاب میں اسکول ایک ہفتے تک بند رکھنے کا اعلان
لاہور: پنجاب حکومت نے شدید سردی کے پیش نظر صوبے بھر کے اسکولوں کو 31 جنوری بند رکھنے کا اعلان کیا ہے۔ ترجمان حکومت پنجاب کے مطابق اسکولوں میں تعطیلات کا اعلان صوبے بھر میں سردی کی شدید لہر کے باعث کیا گیا ہے،جس کی وجہ سے طلبا و طالبات کو مشکلات کا سامنا تھا۔ پنجاب حکومت نے اسکولوں میں ایک ہفتے کی چھٹی کا اعلان کردیا ہے جس کے بعدصوبے کے تمام سرکاری و نجی اسکولز آج سے 31 جنوری تک بند رہیں گے۔


http://www.urdutimes.com/content/7985.html
پی آئی اے کی نجکاری، تمام دفاتر بند کرنیکا اعلان
جوائنٹ ایکشن کمیٹی کے چیئرمین کیپٹن سہیل بلوچ کا کہنا ہے کہ پی آئی اے کی نجکاری کسی بھی شکل میں قابل قبول نہیں اور کل سے احتجاجاً پورے ملک کے دفاتر اور ٹریننگ سینٹرز کو بند کر دیا جائے گا۔ کراچی میں جوائنٹ ایکشن کمیٹی کے اجلاس بعد میڈیا سے بات کرتے ہوئے چیئرمیں جوائنٹ ایکشن کمیٹی سہیل بلوچ کا کہنا تھا کہ وزیر اعظم کی جانب سے ہمیں قومی ائیر لائن کی نجکاری نہ کرنے کی یقین دہانی کرائی گئی تھی جس کے بعد ہم نے اپنا احتجاج موخر کر دیا تھا لیکن ایک بار پھر ہمارا موقف سنے اوراعتماد میں لئے بغیر ہی اسمبلی میں ادارے کی نجکاری کا بل پاس کر لیا گیا جسے قطعا نہیں مانتے، اسمبلی میں پاس ہونے والا ترمیمی بل فی الفور واپس لیا جائے کیوں کہ نجکاری کی کوئی بھی شکل ہمیں قبول نہیں۔ سہیل بلوچ کا کہنا تھا کہ حکومت اور انتظامیہ نے مل کر پی آئی اے کا یہ حال کر دیا ہے ہمارے پاس پہلے جہاز کم تھے لیکن اب ان کی تعداد بھی ٹھیک ہو گئی ہے اگر ہمارا نقصان ہو رہا ہے تو دیکھنا چاہئے کہ نقصان کیوں ہو رہا ہے، نجکاری سے کوئی حل نکلنے کے بجائے مشکلات میں اضافہ ہو گا اور ہزاروں افراد بے روزگار ہو جائیں گے۔ چیئرمین جوائنٹ ایکشن کمیٹی نے اعلان کیا کہ کل سے 2 فرروری تک پورے ملک میں قائم پی آئی اے ٹریننگ سینٹرز اور بکنگ آفسز پر تالے لگا دیئے جائیں گے جب کہ چیئرمین پی آئی اے سمیت کسی بھی افسر کو دفاتر میں داخل ہونے نہیں دیا جائے گا۔ ان کا کہنا تھا کہ پروازیں معمول کے مطابق چلتی رہیں گی اور فلائٹ آپریشن کو نہیں روکا جائے گا لیکن اگر ہمارے مطالبات نہ مانے گئے تو پھر 2 فروری کو پی آئی اے کا فضائی آپریشن بھی بند کر دیا جائے گا جب کہ احتجاج کا دائرہ وسیع کرنے کے لئے ریلوے، سول ایوی ایشن اور دیگر تمام مزدور یونیز اور ایسوسی ایشن سے رابطے میں ہیں۔ دوسری جانب ترجمان پی آئی اے نے اپنے بیان میں جوائنٹ ایکشن کمیٹی سے درخواست کی کہ ہڑتال کی کال واپس لی جائے، ہڑتال کے باعث مسافروں کو مشکلات کا سامنا کرنا پڑے گا اس لئے انتظامیہ اور یونین کو لیڈر کو مل کر ادارے کے لئے کام کرنا چاہیئے۔


http://www.urdutimes.com/content/7984.html
کراچی کمپنی سے کالعدم تنظیم حزب التحریر کا کارکن گرفتار
اسلام آباد: تھانہ کراچی کمپنی کے علاقے سے کالعدم تنظیم حزب التحریر کا کارکن گرفتار کر لیا گیا ہے، ملزم عمیر حسن سے مذہبی لٹریچر اور دیگر نفرت انگیز مواد برآمد ہوا ہے، تھانہ کراچی کمپنی میں مقدمہ نمبر 28/16 سیکشن ایف 11 انسداد دہشت گردی کے تحت درج کر لیا گیا ہے۔ آن لائن ذرائع کے مطابق تھانہ کراچی کمپنی کے علاقے سے کالعدم تنظیم حزب التحریر کا کارکن گرفتار کر لیا گیا ہے ۔ ملزم عمیر حسن ولد نفیس الحسن سیکٹر جی ایٹ فور پی ٹی سی ایل کالونی مکان نمبر 2 بلاک نمبر 9 سی اسلام آباد سے دو پیکٹ 504 مذہبی لٹریچر اور دیگر نفرت انگیز مواد برآمد ہوا ہے۔ جس پر ملزم عمیر کیخلاف انسداد دہشت گردی ایکٹ کے تحت تھانہ کراچی کمپنی میں مقدمہ نمبر 28/16 سیکشن ایف 11 انسداد دہشت گردی کے تحت درج کر لیا گیا ہے اور تھانہ کی سیکورٹی بھی بڑھا دی گئی ہے۔ آن لائن ذرائع کے مطابق ملزم کو تھانہ کراچی کمپنی پولیس نے پٹرولنگ کے دوران گرفتار کیا گیا ہے۔ ایس ایس پی آپریشن نے واقعہ کے بعد تھانہ کراچی کمپنی کے ایس ایچ او کو خود مقدمہ کی تفتیش کرنے کا حکم دیا ہے جبکہ تمام ایس ایچ اووز کو اپنے علاقے میں مذہبی عبادت گاہوں سمیت دیگر اہم مقامات کی چیکنگ کی ہدایات کی ہیں جبکہ داخلی اور خارجی راستوں پر بھی چیکنگ سخت کر دی گئی ہے ۔


http://www.urdutimes.com/content/7980.html
راحیل شریف کے توسیع نہ لینے کے فیصلہ پر افسوس ہوا، مشرف
اسلام آباد: آل پاکستان مسلم لیگ کے سربراہ اور سابق صدر جنرل (ر) پرویز مشرف نے کہا ہے کہ آرمی چیف جنرل راحیل شریف کی طرف سے مدت ملازمت میں توسیع نہ لینے کے فیصلہ پر افسوس ہوا تاہم یہ ان کا ذاتی حق ہے کہ وہ کیا فیصلہ کرتے ہیں، ہمارے فیصلوں کی بنیاد سب سے پہلے پاکستان ہونا چاہئیے۔ سانحہ چار سدہ میں را اور افغان خفیہ ایجنسی ملوث ہیں، حافظ سعید دہشت گرد نہیں، مسعود اظہر دہشت گرد ہے مگر اس حوالے سے حکومت پاکستان ایکشن لے،اسے بھارت کے حوالے نہیں کیا جانا چاہئیے، مساجد آباد ہونے کے لئے قائم کی گئی ہیں تاہم حکومت لال مسجد میں ملک کے خلاف سازش کرنے والوں کے خلاف اقدامات کرے۔ ان خیالات کا اظہار انہوں نے پیر کو پارٹی کے سیکرٹری جنرل ڈاکٹر محمد امجد سے گفتگو کرتے ہوئے کیا۔ انہوں نے کہا کہ چیف آف آرمی سٹاف جنرل راحیل شریف نے قومی اور بین الاقوامی سطح پر قوم کا مورال بلند کیا ہے۔ وہ ایک محب وطن اور قابل جرنیل ہیںاسی لئے انہوں نے ملکی حالات کو خوش کن جہتوں سے روشناس کروایا۔ ہم سمجھتے ہیں کہ وہ ملک کو بہتری کے راستے پر لے جانے کی بھر پور صلاحیت رکھتے ہیں۔ اس لئے ان کے مدت ملازمت میں توسیع نہ لینے کے فیصلے پر افسوس ہوا۔ انہوں نے کہا کہ یہ ان کا ذاتی معاملہ ہے کہ توسیع لیں یا نہ لیں تاہم ہمیں اپنے فیصلے سب سے پہلے پاکستان کی بنیاد پر کرنے چاہئیں۔ انہوں نے کہا کہ چارسدہ میں باچا خان یونیورٹی پر حملہ میں بھارتی خفیہ ایجنسی را اور افغان خفیہ ایجنسی کا ہاتھ ہے۔ ان کا کہنا تھا کہ وہ نہیں سمجھتے کہ حافظ سعید دہشت گرد ہیں۔ مسعود اظہر ایک دہشت گرد ہے جس نے ان پر بھی حملہ کیا تھا۔ انہوں نے کہا کہ مسعود اظہر کے خلاف حکومت کو خود ایکشن لینا چاہئیے نہ کہ اسے بھارت کے حوالے کر دیا جائے۔ انہوں نے کہا کہ مساجد آباد ہونے کے لئے بنائی جاتی ہیں اور کوئی بھی مسلمان یہ کبھی نہیں سوچ سکتا کہ کسی مسجد کو بند کر دیا جائے۔ میں کبھی کسی مسجد کے خلاف نہیں ہوسکتا تاہم لال مسجد کی اوٹ میں بیٹھے کچھ عناصر حکومتی رٹ کو چیلنج کر رہے ہیں۔ مولانا عبدالعزیز نے خود آئی ایس ایس کے ساتھ اپنے تعلقات کا اظہار کیا ہے عجیب بات ہے کہ حکومت اس پر اقدامات نہیں کر رہی۔


http://www.urdutimes.com/content/7975.html
افغان شہری کی نادرا میں تعیناتی ، 8 ملزمان کے وارنٹ جاری
اسلام آباد: اسلام آباد کی ضلعی عدالت نے افغان شہری کی نادرا میں تعیناتی کیس میں ڈپٹی ڈائریکٹر ایف آئی اے علاؤالدین اور سابق سینیٹر فاٹا عبدالرشید، رکن قومی اسمبلی ہارون رشید سمیت 8 ملزمان کے وارنٹ گرفتاری جاری کر دئیے۔ ہفتے کے روز سینئر سول جج عبدالغفور کاکڑ نے مقدمے کی سماعت کی، سماعت کے دوران ایف آئی اے نے ڈپٹی ڈائریکٹر نادرا علاؤ الدین کے مزید جسمانی ریمانڈ کی استدعا کی جو عدالت نے مسترد کرتے ہوئے جوڈیشل ریمانڈ پر جیل بھیج دیا، واضح رہے کہ ملزم علاؤالدین نے بغیر تصدیق کے افغان شہری روح اللہ کو نادرا میں نوکری دی، دوران ملازمت روح اللہ نے اپنے دو بھائیوں جعفر اور رزاق کے شناختی کارڈ بنوائے۔ نادرا میں بغیر تقرر نامہ کے ایک سال تک نوکری کی، ایف آئی آر میں سابق رکن اسمبلی سمیت دیگر ملزمان کے نام بھی ہیں جنہوں نے افغان مہاجرین کے ڈومیسائل کی تصدیق کی، ملزمان کے خلاف دھوکہ دہی فراڈ جعل سازی، رشوت ستانی اور فراڈ کی دفعات کے مختلف مقدمات درج ہیں۔


http://www.urdutimes.com/content/7973.html
فیصل آباد: خاتون پر تیزاب پھینکنے والے ملزم کو اٹھائیس سال کی سزا
فیصل آباد: انسداد دہشتگردی کی عدالت کے جج نے شادی شدہ خاتون پر تیزاب پھینک کر اسے جلانے کے الزام میں ملزم سیف اللہ کو مجموعی طور پر اٹھائیس سال قید اور بیس لاکھ روپے جرمانے کی سزا کا حکم سنایا ہے۔ آن لائن کے مطابق ملزم سیف اللہ نے انیس نومبر دو ہزار پندرہ کو اپنے گائو ں چک نمبر 147 ج ب کی شادی شد خاتون عابدہ کو زبردستی گھسیٹ کر اپنے گھر لے گیا جہاں ملزم نے عابدہ کی زیادتی کرنے کی کوشش کی مزاحمت پر ملزم سیف اللہ نے عابدہ پر تیزاب پھینک دیا جس سے وہ بری طرح جھلس گئی۔


http://www.urdutimes.com/content/7967.html
بیجنگ کا 2016 میں صاف ہوا کیلئے خطیر رقم خرچ کرنیکا منصوبہ
بیجنگ بیجنگ ماحولیات اتھارٹیز کے ذرائع نے کہا کہ چین 2016 میں غذائی کوالٹی کو بہتر بنانے کے لئے 16.5 بلین یو آن (2.57بلین امریکی ڈالر) مختص کرے گا۔ یہ رقم دارلحکومت میں فرسودہ گاڑیوں کے خاتمے اور کوئلے کے استعمال میں کمی میں خرچ کی جائے گی, بیجنگ ماحولیاتی تحفظ کے بیورو کے اعدا و شمار کے مطابق گزشتہ سال بیجنگ میں نصف کتر میں 2.5 مائیکرون سے بھی چھوٹے فضا میں گردش کرنے والے ذرات پی ایم 2.5 کی اوسط کسافت گر کر 6.2 فیصد سالانہ ہو گئی۔ بیجنگ 2016 میں پی ایم 2.5 کی اپنی اوسط ریڈنگ میں 5 فیصد سالانہ کی کمی کرنے کا ارادہ رکھتا ہے۔ سٹی گورنمنٹ نے وعدہ کیا ہے کہ وہ سڑکوں سے 200000 انتہائی اخراج والی گاڑیوں کو ہٹا دے گی اور امسال 400 دیہات میں صاف توانائی کے استعمال کو فروغ دے گی۔


http://www.urdutimes.com/content/7966.html
کراچی: جعلی کیبل بنانے اور سپلائی کرنیوالا ماسٹر مائینڈ گرفتار
کراچی: پولیس کاسسٹیمیکس کمپنی کے نمائندے کے ہمراہ مارکیٹ پر چھاپہ نامور کمپنی کے نیٹ کیبل جعلی بنانے اور سپلائی کرنے والا ماسٹر مائینڈ گرفتار،بڑی تعداد میں جعلی نیٹ کیبل برآمد، تفصیلات کے مطابق کراچی کے علاقے گلشن اقبال میں قائم ملک کی نامور نیٹ کیبل کے ہیڈ آفس سسٹیمیکس اے ایم پی نیٹ کنسیلٹ کمپنی کے نمائندے فرید بھٹی اور عزیز بلوچ کی رپورٹ پرسٹی پولیس راولپنڈی نے ایف آئی آر نمبر 21-2016 درج کرائی کہ کالج روڈ راولپنڈی میں واقع مارکیٹ میں الحرم الیکٹرونک مالک شکیل جو ماسٹر مائینڈ بھی ہے، کراچی میں واقع ملک کی نامور نیٹ کیبل بنانے والی کمپنی اے ایم پی نیٹ کے نیٹ کیبل جعلی تیار کر کے پنجاب بھر میں سپلائی اور فروخت کر رہا ہے، جس پر سٹی پولیس نے کالج روڈ پر واقع الحرم الیکٹرونک شاپ پر چھاپہ مار کر ملزم شکیل کو گرفتار کر کے جعلی بنائے گئے 60 سے زائد کاٹن نیٹ کیبل برآمد کر لیے،جب کہ مزید برآمد گی کے لیے کارروائی کی جا رہی ہے۔


http://www.urdutimes.com/content/7965.html
بیجنگ کا 2016 میں صاف ہوا کیلئے خطیر رقم خرچ کرنیکا منصوبہ
بیجنگ بیجنگ ماحولیات اتھارٹیز کے ذرائع نے کہا کہ چین 2016 میں غذائی کوالٹی کو بہتر بنانے کے لئے 16.5 بلین یو آن (2.57بلین امریکی ڈالر) مختص کرے گا۔ یہ رقم دارلحکومت میں فرسودہ گاڑیوں کے خاتمے اور کوئلے کے استعمال میں کمی میں خرچ کی جائے گی, بیجنگ ماحولیاتی تحفظ کے بیورو کے اعدا و شمار کے مطابق گزشتہ سال بیجنگ میں نصف کتر میں 2.5 مائیکرون سے بھی چھوٹے فضا میں گردش کرنے والے ذرات پی ایم 2.5 کی اوسط کسافت گر کر 6.2 فیصد سالانہ ہو گئی۔ بیجنگ 2016 میں پی ایم 2.5 کی اپنی اوسط ریڈنگ میں 5 فیصد سالانہ کی کمی کرنے کا ارادہ رکھتا ہے۔ سٹی گورنمنٹ نے وعدہ کیا ہے کہ وہ سڑکوں سے 200000 انتہائی اخراج والی گاڑیوں کو ہٹا دے گی اور امسال 400 دیہات میں صاف توانائی کے استعمال کو فروغ دے گی۔


http://www.urdutimes.com/content/7964.html
دوستی بس کے ذریعے منشیات سمگل کرنے والہ سکھ پکڑا گیا
لاہور: دوستی بس کے ذریعے بھارت جانیوالا پاکستانی سکھ چرس سمگل کرتے ہوئے رنگے ہاتھوں پکڑا گیا۔ تفصیلات کے مطابق ننکانہ کا رہائشی گربچن سنگھ ولد اجیت سنگھ 500 گرام چرس لیکر دوستی بس کے ذریعے بھارت جا رہا تھا کہ واہگہ بارڈر پر اینٹی نار کوٹکس فورس کے دوران تلاشی پر چرس برآمد کر کے گربچن سنگھ کو گرفتار کر لیا ہے۔ گزشتہ روز پکڑے جانیوالا سکھ گربچن سنگھ ہندوستان میں کپڑے کا کاروبار کرتا تھا جس کے ہندوستان میں شہریت اپلائی کر رکھی تھی اور اسے ایک ماہ بعد پاسپورٹ اور شناختی کارڈ حاصل ہو جانا تھا لیکن دوران سمگلنگ گربچن سنگھ کو اے این ایف نے حصر لیا۔ واضح رہے سکھ مذہب میں کسی بھی قسم کے نشہ کی سختی سے محالفت ہے اور ان چیزوں کو حرام سمجھا جاتا ہے۔ ایک سکھ سے بھاری مقدار میں چرس برآمد ہونے کے بعد اینٹی نارکوٹکس نے مقدمہ درج کر کے مزید تفتیش شروع کر دی ہے۔


http://www.urdutimes.com/content/7962.html
ایان علی کو پاسپورٹ حوالگی کیخلاف کسٹمز حکام کی درخواست خارج
اسلام آباد: اسلام آباد ہائی کورٹ نے کرنسی اسمگلنگ میں ملوث ماڈل ایان علی کو پاسپورٹ حوالگی کے خلاف کسٹمز حکام کی درخواست خارج کر دی۔ گزشتہ روز جسٹس اطہر من اﷲ پر مشتمل سنگل بنچ نے کیس کی سماعت کی۔ کسٹمز پراسیکیوٹر فرحت عباس لودھی جب کہ ماڈل ایان علی کی جانب سے عبدالطیف کھوسہ ایڈووکیٹ عدالت میں پیش ہوئے۔ کسٹمز پرسیکیوٹر فرحت عباسی لودھی نے عدالت کو بتایا کہ ماتحت عدالت نے ہمیں سنے بغیر ہی فیصلہ سنا دیا تھا۔ ایان علی پاسپورٹ ملنے کے بعد ملک سے فرار ہو سکتی ہے۔ مذکورہ پاسپورٹ اس کیس میں ایک اہم ثبوت ہے جو عدالت حکم پر ماڈل ایان علی کو واپس کر دیا گیا ہے۔ اس دوران عبدالطیف کھوسہ نے دلائل دیتے ہوئے کہا کہ ٹرائل کورٹ کا فیصلہ بالکل صحیح تھا ٹرائل کورٹ کا فیصلہ سپیشل اپلیٹ کورٹ میں چیلنج کیا جا سکتا ہے۔ لاہور ہائی کورٹ کو کسٹمز عدالت کی اپیلٹ کورٹ کا درجہ دیا گیا ہے اس حوالے سے وفاقی حکومت بھی نوٹس جاری کر چکی ہے۔ اس عدالت نے کسٹمز پراسیکیوٹر سے پوچھا کہ کیا وفاق نے لاہور ہائی کورٹ کو بطور اپیلٹ کورٹ نامزدگی کا نوٹیفکیشن جاری کیا ہے؟ یا اس اپیل پر سماعت اسلام آباد ہائی کورٹ کے دائرہ اختیار کیا ہے؟ فرحت عباس لودھی نے اس پر بتایا کہ کہ اپیل پر اسلام اور لاہور ہائی کورٹ دونوں اس پر سماعت کر سکتے ہیں۔ کسٹمز پراسیکیورٹر نے جواب دیا کہ کوئی بھی جج اس کیس میں اسپیشل اپیلنٹ کورٹ کے جج کے طور پر نامزد نہیں ہوا۔ دلائل مکمل ہونے کے بعد عدالت نے کسٹمز حکام کی اپیل خارج کرنے کا حکم جاری کیا واضح رہے کہ راولپنڈی کی کسٹمز عدالت نے پچیس نومبر کو ماڈل ایان علی کو پاسپورٹ واپس کرنے کا حکم جاری کیا تھا۔


http://www.urdutimes.com/content/7952.html
آصف زرداری کا آرمی چیف کے فیصلے کا خیر مقدم
دبئی: سابق صدر مملکت اور پاکستان پیپلز پارٹی پارلیمنٹیرینز کے صدر آصف علی زرداری کا کہنا ہے کہ جنرل راحیل شریف کا ملازمت میں توسیع نہ لینے کا فیصلہ خوش آئند ہے۔ میڈیا رپورٹس کے مطابق آصف زرداری کا آرمی چیف کے فیصلے کا خیر مقدم کرتے ہوئے کہنا تھا کہ ملک کے بڑے اداروں کے اہم عہدوں پر ملازمت میں توسیع لینے کے رحجان کا خاتمہ ہونا چاہیئے ۔ اس فیصلے سے آرمی چیف کی مدتِ ملازمت میں توسیع سے متعلق افواہیں دم توڑ جائیں گی۔ سابق صدر اور پاکستان پیپلز پارٹی کے شریک چیئرمین آصف علی زرداری نے آرمی چیف جنرل راحیل شریف کی طرف سے مدت ملازمت میں توسیع نہ لینے کے فیصلے کا خیر مقدم کیا ہے۔ سابق صدر کی طرف سے جاری ہونے والے بیان میں کہاگیا ہے کہ آرمی چیف کے اس فیصلے کے بعد فو ج بطور ادارہ مستحکم ہوگی۔ واضح رہے کہ آصف علی زرداری نے بطور صدر اس وقت کے آرمی چیف جنرل اشفاق پرویز کیانی کی مدت ملازمت میں تین سال کی توسیع کی تھی۔


http://www.urdutimes.com/content/7949.html
سابق ڈائریکٹر او جی ڈی سی ایل بشارت مرزا سمیت 7 ملزم گرفتار
اسلام آباد: ایف آئی اے اسلام آباد نے سابق ڈائریکٹر او جی ڈی سی ایل بشارت مرزا سمیت سات ملزمان کو گرفتار کر لیا۔ ملزمان پر او جی ڈی سی ایل ہائوسنگ سوسائٹی میں 620 ملین روپے کی خورد برد کا الزام ہے۔ تفصیلات کے مطابق پیر کے روز ایف آئی اے نے اسلام آباد میں کارروائی کرتے ہوئے سابق او جی ڈی سی ایل بشارت مرزا سمیت میں ضمانت قبل از گرفتاری منسوخ ہونے پر گرفتار کیا گیا جبکہ دیگر گرفتار ہونے والے ملزمان میں عرفان بابر، رشید جنجوعہ، آفتاب شاہ، محیب رشید، عدنان کیانی اور فیضان اعظم شامل ہیں۔ ایف آئی اے حکام کے مطابق ملزمان او جی ڈی سی ایل ہائوسنگ سوسائٹی سمیت کئی پروجیکٹس میں 620 ملین روپے کے فراد میں ملوث ہیں۔ ایف آئی اے حکام کا کہنا تھا کہ انجینئرز نے 270 ملین کا تخمینہ لگایا لیکن ٹھیکہ 951 ملین میں دیا گیا۔ ایف آئی اے حکام کا مزید کہنا تھا کہ بشارت مرزا کو جسمانی ریمانڈ کیلئے (منگل) عدالت میں پیش کیا جائے گا۔


http://www.urdutimes.com/content/7943.html
پنجاب ریونیو اتھارٹی کی تشکیل اور چیئرمین کی تقرری کالعدم قرار
لاہور: لاہور ہائیکورٹ کے جسٹس سید منصور علی شاہ نے کیس کی سماعت کی۔ دو سو پچاس سے زائد درخواست گزاروں کی جانب سے عدالت کو آگاہ کیا گیا کہ پنجاب ریونیو اتھارٹی کے بورڈ آف گورنرز کی سال دو ہزار بارہ سے تعیناتی نہیں کی گئی۔ بورڈ آف گورنرز کی تعیناتی کے بغیر ہی چئیرمین اتھارٹی ون مین شو کے ذریعے ان کمنگ کالز پر سروسز ٹیکس کی وصولی سمیت غیر قانونی طور پر متعدد نوعیت کے ٹیکس وصول کرنے کے احکامات دے رہے ہیں۔ انہوں نے بتایا کہ حکومت پنجاب اب تک اربوں روپے کے غیر قانونی ٹیکس وصول کر چکی ہے۔ پنجاب ریونیو اتھارٹی کے وکیل نے عدالت کو بتایا کہ اتھارٹی کی جانب سے کئے گئے تمام فیصلوں کو آرڈیننس کے ذریعے قانونی تحفظ دے دیا گیا ہے۔ جس پر عدالت نے فریقین کے وکلائ کے دلائل سنے کے بعد فیصلہ سناتے ہوئے پنجاب ریونیو اتھارٹی کی تشکیل اور چئیرمین کی تقرری کو کالعدم قرار دے دیا عدالت نے ان کمنگ کالز پر سروسز ٹیکس کی وصولی سمیت سال دو ہزار بارہ سے آج تک وصول کئے جانے والے ٹیکسز کی وصولی کو بھی کالعدم قرار دے دیا۔ عدالت نے پنجاب ریونیو اتھارٹی کی جانب سے بھجوائے گئے ٹیکس نوٹسز پر فوری طور پر عمل درآمد بھی روکنے کا حکم دے دیا۔


http://www.urdutimes.com/content/7936.html
پاکستان میں ایرانی کرنسی کی طلب اور قیمت میں اضافہ
اسلام آباد: ایران پر اقتصادی پابندیوں کے خاتمے کے بعد پاکستان میں بھی اس کی کرنسی کی طلب اور قیمت میں نمایاں اضافہ دیکھا جا رہا ہے۔ ایکس چینج کمپنیز ایسوسی ایشن کے صدر ملک بوستان کے مطابق ایران پر عائد اقتصادی پابندیوں کے خاتمے کے بعد ایرانی ریال کی طلب بڑھ رہی ہے، پابندیوں سے پہلے ایک کروڑ ریال کی قیمت چونتیس ہزار پاکستانی روپے تھی، جو اب بڑھ کر پچاس ہزار روپے کے قریب پہنچ گئی، ان کا کہنا تھا کہ پابندیوں کے خاتمے کے بعد ایران سے بینکنگ چینل کھل گیا، جس سے اس کی کرنسی کی قیمت میں مسلسل اضافہ دیکھا جا رہا ہے۔


http://www.urdutimes.com/content/7865.html
کراچی: کالعدم جماعت کے دہشتگرد سمیت 17 ملزم گرفتار
کراچی: کراچی کے مختلف علاقوں میں پولیس نے کارروائی کر کے کالعدم جماعت کے دہشتگرد اور گینگ وار کے کارندوں سمیت 17 ملزموں کو گرفتار کر لیا۔ محمود آباد میں پولیس نے کارروائی کر کے وزیر ستان سے تعلق رکھنے والے ایک ملزم کو گرفتار کر کی اسلحہ برآمد کر لیا۔ پولیس کے مطابق گرفتار ملزم سے دہشتگردی کی وارداتوں کے بارے میں تفتیش کی جا رہی ہے۔ شاہ فیصل کالونی میں پولیس نے کارروائی کر کے مشتبہ افراد اور ملزموں سمیت 10 افراد کو گرفتار کر لیا۔ پولیس کے مطابق گرفتار ملزمان جرائم کی مختلف وارداتوں میں ملوث ہیں۔ ادھر بلدیہ ٹاؤن میں پولیس نے کارروائی کر کے لیاری گینگ وار کے تین کارندے گرفتار کر لئے۔ پولیس کے مطابق گرفتار ملزمان شکیل عرف کھمبو، غلام مصطفی اور طارق قتل، بھتہ خوری اور اسٹریٹ کرائم کی متعدد وارداتوں میں ملوث ہیں۔ ڈیفنس میں پولیس مقابلے کے دوران تین ملزمان زخمی حالت میں گرفتار کر لئے گئے۔


http://www.urdutimes.com/content/7859.html
کم عمر شادیوں میں ہندو، افریقی اور عیسائی لوگ سر فہر ست
اسلام آباد: کم عمری یا ن ابالغ بچیوں اور بچوں کی شادیوں میں مسلمانوں کی نسبت ہندو، افریقی اور عیسائی لوگ زیادہ آگے ہیں پاکستان 200 ممالک کی فہرست میں 10 ویں نمبر پر ہے سندھ، کے پی کے نے قانون سازی کر لی، پنجاب اور گلگت بلتستان اسمبلی نے اس بل کی مخالفت کی ہے ایک رپورٹ کے مطابق خواتین میں معاشرتی تحفظ کی عدم موجودگی کا احساس، ناخواندگی اور مذہبی روایات دراصل کم سنی یا بچپن ہی میں لڑکیوں کو بیاہ دینے کی فرسودہ روایت کا سبب ہیں کم عمری میں شادی کے نتیجے میں لڑکیوں کو صحت کے مسائل کا سامنا رہتا ہے اور بچوں کی پرورش بھی نہیں کر پاتی ہیں انٹار کیٹکا کے برف زاروں میں جو عیسائی اور لادینی قبائل رہتے ہیں ان میں بھی بچپن کی شادیاں عام ہیں۔


http://www.urdutimes.com/content/7858.html
خیبر پختونخوا اور فاٹا کے مختلف علاقوں میں 5.2 شدت کا زلزلہ
چترال، مالاکنڈ: خیبر پختونخوا ایک بار پھر زلزلے سے لرز اٹھا، چترال، مالاکنڈ ایجنسی اور سوات سمیت متعدد مقامات پر زلزلے کے جھٹکے محسوس کئے گئے ۔ تفصیلات کے مطابق اتوار کے روز سوات، مالاکنڈ ایجنسی اور چترال سمیت کئی مقامات پر زلزلے کے شدید جھٹکے محسوس کئے گئے جس کے باعث لوگوں میں شدید خوف و ہراس پھیل گیا اور وہ کلمہ طیبہ کا ورد کرتے ہوئے دکانوں، دفاتر اور گھروں سے باہر نکل آئے زلزلہ پیما مرکز کے مطابق زلزلے کی شدت 5.2 ریکارڈ کی گئی جب کہ زمین سے اس کی گہرائی 80 کلو میٹر اور مرکز کوہ ہندو کش کا پہاڑی سلسلہ تھا زلزلہ پیما مرکز نے مزید بتایا کہ آئندہ چوبیس گھنٹوں کے دوران آفٹر شاکس آ سکتے ہیں یاد رہے کہ گزشتہ شب بھی سوات، مالاکنڈ، بونیر، نوشہرہ اور چترال سمیت مختلف علاقوں میں زلزلے کے جھٹکے محسوس کئے گئے تھے جس کی زمین میں گہرائی اسی کلو میٹر اور ریکٹر سکیل پر زلزلے کی شدت پانچ ریکارڈ کی گئی تھی۔


http://www.urdutimes.com/content/7850.html
مظفر گڑھ: دھند کے باعث ٹریفک حادثہ، 2 خواتین سمیت پانچ افراد ہلاک
مظفر گڑھ: مظفر گڑھ میں دھند کے باعث ٹریفک حادثہ دو خواتین سمیت پانچ افراد ہلاک ہو گئے۔ تفصیلات کے مطابق اتوار کے روز مظفر گڑھ کی ڈیرہ غازی روڈ پر نور بڑا کے قریب دو موٹر سائیکل مخالف سمت سے آنے والے ٹریلر سے ٹکرا گئے موٹر سائیکلوں اور ٹریلر کے ٹریفک حادثہ میں دو خواتین دو بچے اور ایک مرد ہلاک اور ایک زخمی ہو گیا حادثے کی اطلاع ملنے پر ریسکیو 1122 موقع پر پہنچ گئیں اور تمام نعشوں اور زخمی ڈی ایچ کیو ہسپتال مظفر گڑھ منتقل کر دیا پولیس کے مطابق ٹریفک حادثہ دھند اور تیز رفتاری کے باعث پیش آیا ہے۔


http://www.urdutimes.com/content/7828.html
قصور: گاڑی نہر میں گرنے سے 13 افراد جاں بحق، متعدد خمی
قصور: چھانگا مانگا کے قریب مسافر بس نہر میں گرنے سے 13 افراد جاں بحق اور متعدد شدید زخمی ہو گئے کئی کی حالت نازک، جاں بحق افراد کی تعداد میں اضافے کا خدشہ ہے۔ تفصیلات کے مطابق ہفتہ کے روز چھانگا مانگا کے قریب رائیونڈ سے پتوکی جانے والی مسافروں سے بھری وین وان آئون پل سے بی ایس لنک نہر میں گرنے سے 13 مسافر جاں بحق اور متعدد زخمی ہو گئے۔ زخمی مسافروں میں چار کی حالت تشویشناک ہے حادثے کے بعد مقامی لوگوں نے اپنی مدد آپ کے تحت مسافروں کو وین سے نکالنا شروع کر دیا بعد ازاں امدادی ٹیمیں بھی موقع پر پہنچ گئیں جنہوں نے نعشوں اور زخمیوں کو نکال کر ہسپتال منتقل کیا ریسکیو ذرائع کے مطابق حادثے میں جاں بحق ہونے والوں میں آٹھ مرد چار خواتین اور ایک بچہ شامل ہیں جب کہ حادثہ گاڑی کا ٹائی راڈ کھلنے کے باعث پیش آیا۔


http://www.urdutimes.com/content/7823.html
فیصل آباد میں قتل کے دو مجرموں کو سزائے موت کا حکم
فیصل آباد: ایڈیشنل ڈسٹرکٹ اینڈ سیشن جج امجد نوید چوہدری نے قتل کے مقدمے میں جرم ثابت ہونے پر دو ملزموں عارف اور اعظم کو سزائے موت کی سزا کا حکم سنایا ہے۔ آن لائن کے مطابق ملزمان نے 2007 ء میں تھانہ کھودڑیانوالہ نواحی گائوں 204 ر ب میں اراضی تنازعہ پر نوجوان زمیندار اجمل ولد عامر حسین اندھا دھند فائرنگ کر کے موت کھاٹ اتار دیا تھا۔ عدالت نے جرم ثابت ہونے پر دونوں ملزمان کو موت کی سزا حکم سنایا۔


http://www.urdutimes.com/content/7819.html
ہنگو: سرچ آپریشن کے دوران 5 مطلوب ملزما ن سمیت 20 افراد گرفتار
ہنگو: سکیورٹی فورسز نے ہنگو کے مضافتی علاقوں میں سرچ آپریشن کے دوران کارروائی کرتے ہوئے انتہائی مطلوب 5 دہشت گردوں سمیت 20 مشتبہ افراد کو گرفتار کر لیا ہے۔ ملزمان کے قبضے سے بھاری مقدار میں اسلحہ گولہ بارود بھی برآمد ہوا ہے، سکیورٹی فورسز نے ملزمان کو تفتیش کے لیے نامعلوم مقام پر منتقل کر دیا ہے۔ میڈیا رپورٹس کے مطابق ہفتہ کے روز پولیس، ایف سی اور دیگر قانون نافذ کرنے والے اداروں کے اہلکاروں نے جرائم پیشہ افراد کی موجودگی کی اطلاع پر ہنگو اور مضافاتی علاقوں میں سرچ آپریشن کیا ہے اور مختلف مقامات پر چھاپے مار کر انتہائی مطلوب 5 دہشت گردوں سمیت 20 مشتبہ افراد کو گرفتار کر لیا ہے گرفتار ملزمان میں افغان باشندے بھی شامل، حکام کے مطابق ملزمان کے قبضے سے بھاری مقدار میں اسلحہ، کارتوس اور دیگر باردی مواد بھی برآمد ہو اہے جب کہ گرفتار ملزمان میں 5 انتہائی خطرناک ملزم ہیںاور پولیس خیبر پختونخواہ کے مختلف علاقوں میں دہشت گردی کی وارداتوں میں ملوث ہونے پر مطلوب تھے، تمام ملزمان کو تفتیش کے لیے نامعلوم مقام پر منتقل کر دیا گیا ہے جہاں انسے تفتیش کا عمل جاری ہے۔


http://www.urdutimes.com/content/7817.html
پنجاب یونیورسٹی کے وائس چانسلر کی عہدے پر توسیع ہائیکورٹ میں چیلنج
لاہور: پنجاب یونیورسٹی کے وائس چانسلر ڈاکٹر مجاہد کامران کی عہدے پر توسیع کو لاہور لائیکورٹ میں چیلنج کر دیا گیا۔ ڈاکٹر عصمت اللہ کی جانب سے دائر درخواست میں موقف اختیار کیا گیا ہے کہ ڈاکٹر مجاہد کامران اپنے عہدے کی میعاد مکمل کر چکے ہیں۔ انہیں عہدے پر توسیع نہیں دی جا سکتی۔ قانون کے مطابق کسی سینئر پروفیسر کو قائم مقام وائس چانسلربھی نہیں لگایا جا سکتا، درخواست میں ڈاکٹر مجاہد کامران کی وائس چانسلر کے عہدے پر توسیع کو کالعدم قرار دینے کی استدعا کی گئی ہے۔


http://www.urdutimes.com/content/7810.html
کوہاٹ میں کالعدم تنظیم کے کمانڈر سمیت 5 دہشتگرد گرفتار
کوہاٹ: کوہاٹ میں سی ٹی ڈی نے کارروائی کر کے کالعدم تنظیم کے کمانڈر سمیت 5 دہشت گردوں کو گرفتار کر لیا دہشت گرد درہ آدم خیل سے پنجاب بھاری تعداد میں اسلحہ سمگل کرنے کی کوشش کر رہے تھے کمانڈر غازی گل کے سر کی قیمت 10 لاکھ روپے مقرر تھی۔ ایس پی سی ٹی ڈی احسان اللہ کے مطابق بڑھ عباس خیل میں دہشت گردوں کے خلاف کارروائی کی گئی، کارروائی میں کالعدم تحریک طالبان کے کمانڈر غازی گل اور اس کے 4 ساتھیوں کو گرفتار کر لیا گیا۔ ملزمان کے قبضے سے راکٹ لانچر، تین کلاشن کوف، ہیوی مشین گن اور سیکڑوں کارتوس برآمد کر لیے گئے، صوبائی حکومت نے غازی گل کے سر کی قیمت 10 لاکھ روپے مقرر کی تھی۔ پولیس نے یہ کارروائی عباس خیل کے علاقے چمکنی میں موٹر وے پر کی اور ایک گاڑی کے ذریعے بڑی تعداد میں اسلحہ پنجاب سمگل کرنی کی کوشش نا کام بنائی یہ اسلحہ درہ آدم خیل سے لایا جا رہا تھا۔ پولیس نے 15 کلاشنکوفیں، 30 پستول اور 50 ہزار کارتوس برآمد کر لئے۔


http://www.urdutimes.com/content/7807.html
کراچی: تفتیشی افسراور شاہد بکک کے ناقابل ضمانت وارنٹ گرفتاری جاری
کراچی: کراچی میں انسداد دہشتگردی کی خصوصی عدالت نے لیاری گینگ وار کے ملزم شاہد بکک کو گرفتار نہ کرنے پر تفتیشی افسر اور شاہد بکک کے ایک بار پھر ناقابل ضمانت وارنٹ گرفتاری جاری کر دیئے ہیں۔ ہفتہ کو انسداد دہشتگردی کی عدالت میں لیاری گینگ وار کے ملزم شاہد بکک کے خلا ف 3 مقدمات کی سماعت ہوئی۔ عدالت نے ملزم کو گرفتار نہ کرنے پر تفتیشی افسر حسین مہدی کے وارنٹ گرفتاری جاری کرتے ہوئے اس کی تنخواہ روکنے کا حکم دیا ہے۔ عدالت نے شاہد بکک کو گرفتار کر کے 6 فروری کو پیش کرنے کا حکم بھی دیا۔ شاہد بکک کے خلاف تھانا گلبرگ میں 3 مقدمات درج ہیں۔ تفتیشی افسر کے مطابق شاہد بکک پر پولیس مقابلہ، غیر قانونی اسلحہ اور اقدام قتل کے الزامات ہیں ملزم تینوں مقدمات میں ضمانت حاصل کرنے کے بعد سے مفرور ہے۔


http://www.urdutimes.com/content/7800.html
پشاور میں کارروائی، کالعدم تنظیم کا اہم کمانڈر 4 سمیت گرفتار
پشاور: محکمہ انسداد دہشت گردی کوہاٹ ریجن نے ہنگو میں کارروائی کر کے کالعدم تنظیم کا اہم کمانڈر کو 4 ساتھیوں سمیت گرفتار کر لیا گرفتار مبینہ دہشت گرد کے قبضے سے بھاری مقدار میں بم اور اسلحہ برآمد کر لیا گرفتار دہشت کے سر کی قیمت 10 لاکھ روپے مقرر تھی۔ میڈیا رپورٹ کے مطابق ہفتہ کے روز محکمہ انسداد دہشت گردی کوہاٹ ریجن نے ہنگو کے علاقے بڑھ عباس خیل میں کارروائی کر کے کالعدم تنظیم سے تعلق رکھنے والا اہم کمانڈر قاری گل کو چار ساتھیوں محمد رشید، صفت شیر، شفیع اللہ اور فدا محمد سمیت گرفتار کر لیا گیا ہے ۔ سی ٹی ڈی نے گرفتار مبینہ دہشت گرد کے قبضے سے 9 دستی بم، راکٹ لانچر، راکٹ شیل، کلاشنکوف اور ایج ایم سی ہیوی مشین گن کو برآمد کر کے اپنے قبضے میں لے لی ہیں سی ٹی ڈی کے مطابق گرفتار مبینہ دہشت گرد قاری گل کے سر کی قیمت 10 لاکھ روپے مقرر کی گئی تھی جس کا تعلق اورکزئی ایجنسی کے علاقے چھیر سے ہے بڑھ عباس خیل میں فدا محمد نے مبینہ دہشت گرد کو اپنے گھر میں پناہ دی تھی۔


http://www.urdutimes.com/content/7793.html
اسلام آباد میں فورسز کا آپریشن، افغان باشندوں سمیت 25 گرفتار
اسلام آباد: سکیورٹی فورسز نے بہارہ کہو کے مختلف علاقوں میں سرچ آپریشن کے دوران افغان باشندوں سمیت 25 مشتبہ افراد کو گرفتار کر لیا ہے، ملزمان کے قبضہ سے 52 کلو دھماکہ خیز مواد سمیت دیگر اسلحہ، گولہ باردو برآمد ہوا ہے ، ملزمان کو تحقیقات کے لیے تھانہ منتقل کر دیا گیا ہے جہاں تفتیش کا عمل جاری ہے۔ آن لائن کو حاصل معلومات کے مطابق اسلام آباد پولیس، رینجرز اور اینٹی ٹیررسٹ سکوارڈ کے اہلکاروں نے جمہ اور ہفتہ کی سہ پہر اسلام آباد کے نواحی علاقے بہارہ کہو کے مختلف علاقوں میں جرائم پیشہ افراد کی موجودگی کی اطلاع پر سرچ آپریشن کیا ہے اور متعدد مشتبہ ٹھکانوں میں چھاپہ مار کر 25 مشتبہ افراد کو گرفتار کر لیا ہے۔ پولیس کے مطابق آپریشن کے دوران ملزمان کے قبضے سے 52 کلو دھماکہ خیز مواد، تین پستول، اور سینکڑوں گولیاں برآمد ہوئی ہیں، جب کہ حراست میں لیے گئے افراد میں افغان باشند ے اور منشیات فروش بھی شامل ہیں۔ پولیس نے ملزمان کو تھانہ منتقل کر کے تفتیش کا آغاز کر دیا ہے۔


http://www.urdutimes.com/content/7768.html
پاکستان کے مختلف علاقوں میں 4.8 شدت کا زلزلہ
چترال: پاکستان کے مختلف علاقوں میں زلزلے کے جھٹکے محسوس کیے گئے جن میں چترال اور گردونواح کے علاوہ مالاکنڈ ایجنسی میں شامل ہیں۔ زلزلے کی شدت 4.8 ریکارڈ کی گئی۔ زلزلے سے کسی طرح کے نقصان کی اطلاعات سامنے نہیں آئیں، تاہم لوگ خوف کے باعث گھروں اور دفاتر سے باہر نکل آئے۔ پاکستان کے زلزلہ پیما مرکز کے مطابق زلزلے کی شدت ریکٹر اسکیل پر چار اعشاریہ آٹھ ریکارڈ کی گئی۔ زلزلے کا مرکز ہندوکش ریجن افغانستان تھا، زلزلہ 78 کلومیٹر کی گہرائی میں آیا۔ تقریبا دو ماہ قبل آنے والے 7.5 شدت کے زلزلے میں پاکستان اور افغانستان میں لگ بھگ چار سو افراد ہلاک ہو گئے تھے۔ اس زلزلے سے پاکستان کے بالائی علاقوں میں ہزاروں گھروں کو بھی نقصان پہنچا۔


http://www.urdutimes.com/content/7756.html
کراچی: وفاقی وزیر کے گھر چھاپہ، بیٹا اور 2 محافظ زیر حراست
کراچی: کراچی کے علاقے ڈیفنس میں صنعت و پیداوار کے وفاقی وزیر کے گھر پر حساس اداروں نے چھاپہ مار کر بیٹے اور 2 پولیس محافظوں کو حراست میں لے لیا ہے، کارروائی کے موقع پر وفاقی وزیر گھر پر نہیں تھے۔ ذرائع کے مطابق حساس ادارے نے وفاقی وزیر غلام مرتضیٰ جتوی کے گھر پر چھاپہ مار کر ان کے بیٹے کو 2 محافظوں سمیت حراست میں لے لیا ہے۔ ڈیفنس کے گھر پر مارے گئے چھاپے کے دوران وفاقی وزیر گھر پر موجود نہیں تھے، تاہم حراست میں لئے گئے افراد کو نامعلوم مقام پر منتقل کر دیا گیا ہے۔


http://www.urdutimes.com/content/7752.html
ججز نظر بندی کیس، مشرف کی حاضری سے استثنیٰ کی درخواست منظور
اسلام آباد: اسلام آباد کی انسداد دہشت گردی کی عدالت نے سابق صدر پرویز مشرف کی ججز نظر بندی کیس میں حاضری سے استثنیٰ کی درخواست منظور کر لی۔ اسلام آباد کی انسداد دہشت گردی کی عدالت کے جج سہیل اکرام نے ججز نظر بندی کیس کی سماعت کی۔ سماعت کے دوران سابق صدر پرویز مشرف کی جانب سے حاضری سے استثنیٰ کیلئے نیا میڈیکل سرٹیفکیٹ عدالت میں پیش کیا گیا۔ پرویز مشرف کے وکیل نے عدالت کو بتایا گیا کہ پرویز مشرف بیماری کے باعث عدالت میں پیش نہیں ہو سکتے۔ انہیں حاضری سے استثنیٰ دیاجائے۔ پراسیکیوٹر عامر ندیم تابش نے میڈیکل سرٹیفکیٹ پر اعتراض کیا جسے عدالت نے مسترد کرتے ہوئے سابق صدر کی حاضری سے استثنیٰ کی درخواست منظور کر لی۔ جس کے بعد عدالت نے کیس کی سماعت بارہ فروری تک ملتوی کر دی۔


http://www.urdutimes.com/content/7751.html
لسبیلہ میں کالعدم تنظیم سے تعلق کے شبہ میں آٹھ افراد گرفتار
لسبیلہ: بلوچستان کے ضلع لسبیلہ میں سیکورٹی فورسز نے کارروائی کے دوران کالعدم تنظیم سے تعلق کے شبہ میں آٹھ افراد گرفتار کر لیا ہے۔ ایف سی بلوچستان کے ترجمان کے مطابق لسبیلہ میں دہشتگردوں کی موجودگی کی اطلاع پر ایف سی نے سرچ آپریشن شروع کیا جس میں کالعدم تنظیم سے تعلق اور دہشتگردی کی وارداتوں میں ملوث ہونے کے شبہ میں آٹھ ملزمان کو گرفتار کر لیا گیا ہے ملزمان سے تفتیش شروع کر دی گئی


http://www.urdutimes.com/content/7749.html
اوجی ڈی سی ایل کرپشن کے الزام میں گرفتار تین ملزمان کی ضمانت منظور
اسلام آباد: او جی ڈی سی ایل کے سینجرو منصوبہ میں 90 کروڑ روپے کی کرپشن کے الزام میں گرفتار کنٹریکٹر سلمان محمود اکاؤنٹنٹ خالد اور ریجنل چیف اشرف پٹھان کی سپیشل جج ایف آئی اے چوہدری نذیر نے ضمانت منظور کر لی ہے۔ ایف آئی اے کی کمزور تفتیش اور نا مکمل ثبوتوں کے باعث ملزمان کو جیل سے نکلنے کا موقع مل گیا۔ حالانکہ ایف آئی اے کے تفتیشی آفیسر چوہدری توقیر نے دعویٰ کیا تھا کہ ملزمان کے خلاف ناقابل تردید ثبوت حاصل کر لئے گئے ہیں اور ملزمان کو قومی خزانے کو نقصان پہنچانے کے الزام میں سزا دلوائی جائے گی۔ گزشتہ روز سپیشل جج ایف آئی اے چوہدری نذیر نے مقدمہ کی سماعت شروع کی تو ایف آئی اے کی طرف سے ملزمان کے وکیل کے دلائل کی مزاحمت نہیں کی گئی جس کی وجہ سے تین اہم ملزمان کو عدالت نے ضمانت پر رہا کر دیا ہے،اس مقدمے میں آٹھ ملزمان کو گرفتار کیا گیا تھا جب کہ دو ابھی تک بھگوڑے ہیں او جی ڈی سی ایل کے اعلیٰ افسران میں یہ خبر پہلے سے موجود تھی کہ ایف آئی اے نے ملزمان کو محفوظ راستہ دینے کی تیاری کر لی ہے اور اس سلسلے میں ایک خفیہ ڈیل بھی ہو چکی ہے، قانونی ماہرین کے مطابق کسی بھی مقدمہ میں شریک ملزمان میں سے جب دو یا تین ملزمان کی ضمانت ہو جاتی ہے تو باقی لوگوں کیلئے ضمانت کا راستہ کھل جاتا ہے اور اس مقدمے میں ایف آئی اے نے جان بوجھ کر کمزوری دکھائی اور عدالت میں بھی ثبوتوں کو پیش کرنے کے بجائے زیادہ وقت خاموشی اختیار کئے رکھی۔ واضح رہے کہ ملک کی اعلیٰ عدالتیں متعدد بار یہ قرار دے چکی ہیں کہ پولیس اور ایف آئی اے کے تفتیشی افسران مقدمے میں کمزور پہلو چھوڑ دیتے ہیں جس سے ملزمان کو راستہ مل جاتا ہے اور عدالتیں ضمانت منظور کرنے پر مجبور ہوتی ہیں۔


http://www.urdutimes.com/content/7740.html
کراچی: عبداللہ منصوری کے داعش کے حوالے سے مزید انکشافات
کراچی: سی ٹی ڈی کے ہاتھوں گرفتار ہونے والے سانحہ صفورا کے ماسٹر مائنڈ عبداللہ منصوری نے کراچی میں داعش کے حوالے سے مزید انکشافات کر دیئے۔ سانحہ صفورا کے گرفتار دہشت گرد عبداللہ منصوری نے دوران تفتیش اہم انکشافات کر دیئے۔ سی ٹی ڈی کے مطابق عبداللہ منصوری نے تفتیش کے دوران بتایا ہے کہ عبداللہ یوسف عرف ثاقب کا تعلق شام سے ہے۔ عبداللہ یوسف داعش کے لئے دہشتگردوں کو بھرتی کرتا ہے۔ ملزم کا کہنا ہے کہ عبداللہ یوسف نے بڑی تعداد میں دہشتگردوں کی داعش میں شمولیت اختیار کروائی، جب کہ سال 2014 اور 15 میں اس نے داعش کی وال چاکنگ کا ٹاسک دیا۔ داعش کی چاکنگ کے بعد سانحہ صفورا کا منصوبہ بنایا۔ ذرائع کے مطابق سانحہ صفورا کے مرکزی ملزم طاہر سائیں اور جلال کے درمیان فنڈز پر اختلافات کے بعد داعش میں بھرتیاں شروع ہوئیں۔ سانحہ صفورا کے دہشتگرد بھی عبد اللہ یوسف کے ذریعے داعش میں بھرتی ہوئے۔ گرفتار دہشت گرد عبداللہ منصوری نے انکشاف کیا کہ داعش کا نیٹ ورک اوکاڑہ سے چلایا جاتا ہے۔ ادھر سی ٹی ڈی ذرائع کے مطابق داعش کے دہشتگردوں کا نیٹ ورک بے نقاب ہونے کے بعد اہم گرفتاریاں عمل میں آئی ہیں۔ داعش کے کچھ دہشتگردوں کو پنجاب سے گرفتار کیا جاچکا ہے۔ عبداللہ یوسف گرفتاری سے بچنے کے لیے شام فرار ہو چکا ہے۔


http://www.urdutimes.com/content/7738.html
نثار کھوڑو کی ایوان میں تمباکو نوشی پر معذرت
کراچی: سندھ اسمبلی کے گزشتہ اجلاس کے دوران ایوان میں سینئر وزیر نثار کھوڑو نے تمباکو نوشی پر ارکان سے معذرت کر لی اور کہا غلطی بے دھیانی میں ہوئی، بری عادت کو جلد چھوڑ دوں گا۔ سندھ اسمبلی کا اجلاس اسپیکر آغا سراج درانی کی زیر صدارت شروع ہوا، سینئر وزیر نثار کھوڑو کی جانب سے گذشتہ اجلاس کے دوران ایوان میں سگریٹ نوشی کرنے پر ارکان سے معذرت کی گئی جس پر اسپیکر آغا سراج درانی اور نثار کھوڑو کے درمیان دلچسپ جملوں کا تبادلہ بھی ہوا۔ نثار کھوڑو نے کہا غلطی بے دھیانی میں ہوئی، شرمندہ ہوں،کوشش ہے جلد اس بری عادت کو چھوڑ دوں گا، جس پر اسپیکر آغا سراج درانی نے کہا کہ سگریٹ نوشی صحت کے لیے اچھی نہیں، میں بھی یہ عادت تین ماہ قبل چھوڑ چکا ہوں۔ معاملہ یہیں تمام نہیں ہوا، خوشگوار موڈ میں بیٹھے اسپیکر آغا سراج درانی سے دیگر ارکان نے بات کرنے کی اجازت مانگی تو آغا سراج درانی نے ان کو بھی لاجواب کردیا۔


http://www.urdutimes.com/content/7733.html
بینک فراڈ کیس، سابق تحصیل ناظم سمیت تین افراد گرفتار
فیصل آباد: ایک کروڑ کے بینک فراڈ میں مسلم لیگ (ن) کے سابق تحصیل ناظم سمیت تین افراد کو ایف آئی اے نے گرفتار کر کے عدالت سے چار روز کا جسمانی ریمانڈ حاصل کر لیا ہے۔ آن لائن کے مطابق ساندل بار گروپ آف انڈسٹریز کے چیئرمین عثمان چوہدری نے بتایا کہ ملزمان اس کی کمپنی میں بطور ڈائریکٹر کام کر رہے تھے کہ اس دوران سیف الدین معظم صلاح الدین معظم اور سابق سفیر تحصیل ناظم مصباح الدین ضیغم نے بینک الفلاح سے جعلی دستخط کر کے ایک کروڑ روپے نکلوا لئے جب کہ پڑتال کی گئی تو پتہ چلا کہ ملزمان نے جعل سازی کرتے ہوئے بینک میں اپنے نام کا اکائونٹ کھول رکھا تھا گروپ کی رقم نکلوا کر اپنے اکائونٹ میں جمع کرا دیتے تھے چنانچہ ایف آئی اے نے فراڈ کرنے پر ملزمان کیخلاف مقدمہ درج کر کے علاقہ مجسٹریٹ کی عدالت سے چار روز کا جسمانی ریمانڈ حاصل کر کے تفتیش شروع کر دی۔


http://www.urdutimes.com/content/7730.html
غلط بیانی پر چوہدری نثار کیخلاف تحریک استحقاق پیش
اسلام آباد: وزارت داخلہ اس وقت شدید دبائو میں آگئی جب پاکستان پیپلز پارٹی (پی پی پی) کے سینیٹر فرحت اللہ بابر نے لال مسجد کے خطیب مولانا عبدالعزیز کے حوالے سے ایوان میں غلط بیانی پر وفاقی وزیر داخلہ چوہدری نثار کے خلاف سینیٹ میں تحریک استحقاق پیش کرنے کی کوشش کی۔ یاد رہے کہ گذشتہ برس 30 دسمبر کو نیشنل ایکشن پلان پر عملدرآمد کے حوالے سے اپنے پالیسی بیان میں وزیر داخلہ چوہدری نثار کا کہنا تھا کہ حکومت مولانا عبدالعزیز کے خلاف ایکشن نہیں لے سکتی کیونکہ ان کے خلاف نہ تو کوئی ثبوت ہیں اور نہ ہی کوئی مقدمہ درج ہے۔ چوہدری نثار کا کہنا تھا کہ اگر مولانا عبدالعزیز کے خلاف دستاویزی ثبوت فراہم کیے جائیں تو ان کی وزارت کسی بھی قسم کی سیاسی سوچ بچار کے بغیر ان کے خلاف ایکشن لے گی۔ سینیٹر فرحت اللہ بابر نے سینیٹ میں اپنے نقطہ نظر کو ثابت کرنے کے لیے 4 قانونی دستاویزات بھی پیش کیں، جن میں ان کا کہنا تھا کہ مولانا عبدالعزیز مفرور ہیں اور حکومت نے انھیں کسی خوف یا سازش کی وجہ سے جان بوجھ کر گرفتار نہیں کیا۔ سینیٹ میں پیش کی گئی دستاویزات میں مولانا عبدالعزیز کے خلاف 19 دسمبر 2014 کو درج کرائی گئی ایک ایف آئی آر کی کاپی، ان کی گرفتاری کے وارنٹس، عدالت کی جانب سے انھیں مفرور قرار دیئے جانے کی ہدایات، مولانا کو مفرور قرار دینے کے لیے شائع کرایا گیا اشتہار اور موبائل فون کمپنیز کو لال مسجد کے اطراف میں جمعے کے خطبے کے دوران سروس بند رکھنے کی سرکاری ہدایات (جس کا مقصد مولانا عبدالعزیز کو جمعے کے ٹیلیفونک خطاب سے روکنا تھا) کی کاپی موجود تھی۔ فرحت اللہ بابر کا کہنا تھا کہ مولانا عبدالعزیز نے کھلے عام شدت پسند تنظیم داعش سے وابستگی کا اعلان کرنے کیساتھ ساتھ ان سے مدد بھی طلب کی تھی، جو سب کے علم میں ہے۔ پی پی پی سینیٹر کا کہنا تھا کہ یہ دستاویزات وزارت داخلہ کے پاس بھی موجود ہیں، جس سے ثابت ہوتا ہے کہ وزیر داخلہ کا 30 دسمبر کو دیا گیا بیان سچائی اور حقائق سے مبرا تھا۔ فرحت اللہ بابر نے سینیٹ چیئرمین سے مطالبہ کیا کہ اس معاملے کو استحقاق کمیٹی کے پاس بھیجا جائے کیوں کہ ایوان کے استحقاق کی خلاف ورزی کی گئی تھی۔ ساتھ ہی انہوں نے اس بات کا بھی مطالبہ کیا کہ حکومت سے کہا جائے کہ وہ وزیر داخلہ کے 30 دسمبر کو دیئے گئے پالیسی بیان اور ان دستاویزات سے ثابت ہونے والے حقائق میں تضاد کی وضاحت کرے۔ بعد ازاں چیئرمین سینیٹ نے وزیر برائے پارلیمانی امور کو اس معاملے پر واضح جواب دینے کی ہدایت کی ۔


http://www.urdutimes.com/content/7724.html
وزیر داخلہ بلوچستان سرفراز بگٹی پر قاتلانہ حملہ
ڈیرہ بگٹی: دہشتگردوں کی جانب سے وزیر داخلہ بلوچستان سرفراز بگٹی کے قافلے کو بم سے اڑانے کی کوشش کی گئی تاہم حملے میں سرفراز بگٹی محفوظ رہے۔ اطلاعات کے مطابق صوبائی وزیر داخلہ سرفراز بگٹی کا قافلہ ڈیرہ بگٹی سے گزر رہا تھا کہ بارودی سرنگ سے ان کے قافلے کو اڑانے کی کوشش کی گئی تاہم بم دھماکے میں سرفراز بگٹی محفوظ رہے جب کہ قافلے میں شامل 2 گاڑیوں کو نقصان بھی پہنچا تاہم تخریب کاری کے اس منصوبے میں کوئی جانی نقصان نہیں ہوا۔ دوسری جانب وزیر اعلیٰ بلوچستان ثنااللہ زہری نے سرفراز بگٹی کے قافلیپر حملے کا نوٹس لیتے ہوئے سیکیورٹی حکام سے واقعے کی رپورٹ طلب کر لی ہے۔


http://www.urdutimes.com/content/7722.html
خیبر پختونخوا میں ضمنی بلدیاتی انتخابات غیر معینہ مدت کیلئے ملتوی
پشاور: الیکشن کمیشن آف پاکستان نے خیبر پختونخوا میں کل یعنی 23 جنوری کو ہونیوالے ضمنی بلدیاتی انتخابات سانحہ چارسدہ کی وجہ سے غیر معینہ مدت کے لئے ملتوی کر دئے ہیں۔ جس کا باقاعدہ اعلامیہ جاری کر دیا گیا ہے۔ پولنگ ڈے کی نئی تاریخ کا اعلان خیبر پختونخوا حکومت کی جانب سے موصول ہونیوالے رپورٹ کی روشنی میں کیا جائیگا۔ 23 اضلاع میں ہونیوالے ضمنی بلدیاتی انتخابات میں مجموعی طور پر 828 امیدواروں کے درمیان مقابلہ ہو گا۔ تفصیلات کے مطابق 139 ویلیج \ نیبرہوڈ کونسلوں میں جنرل نشستوں پر 443 امیدوار، خواتین کی نشستوں پر 200 ، مزدور اور کسان کی نشستوں پر 56 امیدوار، نوجوانوں کی نشستوں پر 47 اور اقلیتوں کی مخصوص نشستوں پر 4 امیدوار میدان میں رہ گئے ہیں۔ اسی طرح ضلع کونسلوں کے 7 وارڈز کے جنرل نشستوں پر 35 امیدوار جب کہ تحصیل کونسلوں کے 8 وارڈز کی جنرل نشستوں پر 43 امیدواروں کے مابین مقابلہ ہو گا۔ واضح رہے۔کہ اس ضمنی انتخابات میں 574 امیدوار پہلے ہی بلامقابلہ منتخب ہو چکے ہیں۔ جن میں ویلیج / نیبرھوڈ کونسلوں کی جنرل نشستوں پر 61 امیدوار، خواتین کی 467، مزدور اور کسان کے 4، نوجونوں کے 8 جب کہ اقلیتی نشستوں کے 33 امیدوار شامل ہیں۔


http://www.urdutimes.com/content/7718.html
لاہور: پولیس کا سرچ آپریشن، 86 افراد گرفتار
لاہور: لاہور کے مختلف علاقوں میں پولیس نے سرچ آپریشن کر کے 86 مشتبہ افراد کو حراست میں لے لیا۔ ذرائع کے مطابق پولیس نے رائیونڈ، ماڈل ٹاوئن، فیروز پور روڈ اور ائیر پورٹ سے ملحقہ علاقوں میں سرچ آپریشن کر کے 86 مشتبہ افراد کو کوائف مکمل نہ ہونے پر حراست لے لیا۔ پولیس کے مطابق زیر حراست مشتبہ افراد کو مکمل کوائف مہیا کرنے پر رہا کر دیا جائے گا۔


http://www.urdutimes.com/content/7716.html
لاہور ایئر پورٹ: 15 پروازیں منسوخ، 15 تاخیر کا شکار
لاہور: علامہ اقبال انٹرنیشنل لاہور ایئرپورٹ پر مختلف وجوہات کی بنا پر 15 پروازیں منسوخ کر دی گئیں جب کہ دیگر 15 پروازیں تاخیر کا شکار ہیں۔ فلائٹ انکوائری کے مطابق قومی اور بین الاقوامی پروازوں کی منسوخی اور تاخیر کا شکار ہونے کی وجہ طیاروں کی کمی بعض فنی خرابیاں اور موسم بتائی جاتی ہیں۔ دوسری طرف طیاروں کی کمی کو پورا کرنے کے لیے مقامی ایئر لائنز کی پرواز خالی حالت میں اسلام آباد سے لاہور پہنچی۔ منسوخ کی جانے والی پروازوں میں بعض بین الاقوامی پروازیں بھی شامل تھیں جنہوں نے لاہور سے جدہ لاہور سے ابو ظہبی اور دیگر ممالک کی جانب روانہ ہونا تھا۔


http://www.urdutimes.com/content/7714.html
وسیم اختر کی 23 مقدمات میں عبوری ضمانت منظور
کراچی: انسداد دہشت گردی عدالت نے اشتعال انگیز تقریر کے تمام 23 مقدمات میں نامزد مئیر وسیم اختر کی عبوری ضمانت منظور کر لی، انسداد دہشت گردی عدالت میں ایم کیو ایم کے رہنما اور نامزد مئیر کراچی وسیم اختر کی اشتعال انگیز تقریر کے مقدمات میں ضمانت کی درخواستوں کی سماعت ہوئی۔ عدالت نے اشتعال انگیز تقریر کے چار مقدمات میں وسیم اختر کی 10 ہزار روپے کی ضمانت اور 17 مقدمات میں 20 ، 20 ہزار روپے، دو مقدمات میں دو دو لاکھ روپے کی عبوری ضمانت منظور کر لی۔ وسیم اختر 2 فروری کو دوبارہ عدالت میں پیش ہون گے۔ وسیم اختر نے انسداد دہشت گردی کورٹس میں 23 مقدمات میں ضمانت کے لئے رجوع کیا ہے۔ ان کے خلاف ایم کیو ایم کے قائد کی تقریر کے انتظامات کرنے کا الزام میں مختلف تھانوں میں مقدمات درج ہیں۔


http://www.urdutimes.com/content/7701.html
پشاور میں فائرنگ سے ایلیٹ فورس کے 2 اہلکار شہید
پشاور: پشاور کے علاقے یکہ توت میں فائرنگ سے ایلیٹ فورس کے 2 اہلکار شہید ہو گئے، شہداء کی شناخت فرحان اور شاہ زیب کے ناموں سے ہوئی۔ تفصیلات کے مطابق فائرنگ کا یہ واقعہ چوک گڑھی کے قریب پیش آیا۔ پولیس اہلکار گھر سے نکلے ہی تھے کہ نقاب پوشوں نے ان پر فائرنگ کردی جس کے نتیجے میں دو اہلکار شہید ہو گئے، پولیس کے مطابق شہید ہونیوالے اہلکاروں کا تعلق مردان سے ہے اور واقعہ میں شہید ہونے والے دونوں اہلکار مردان ہی میں ڈیوٹی پر تعینات تھے۔ پولیس کے مطابق دھند کی وجہ ملزمان فرار ہونے میں کامیاب ہو گئے، قریب کے علاقوں میں پولیس ملزمان کو تلاش کر رہی ہے۔


http://www.urdutimes.com/content/7693.html
سپریم کورٹ نے تلور کے شکار کی اجازت دیدی
اسلام آباد: سپریم کورٹ نے تلور کے شکار پر پابندی ختم کرتے ہوئے شکار کی اجازت دیدی۔ تفصیلات کے مطابق سپریم کورٹ کے لارجربینچ نے عدالت عظمیٰ کے فیصلے کے خلاف وفاق، پنجاب، سندھ اور بلوچستان حکومت کی اپیلوں پر آٹھ جنوری کو محفوظ کیا گیا فیصلہ سنا دیا۔ مختصر فیصلے کے مطابق پانچ رکنی بینچ کے چار ججوں نے متفقہ طور پر شکار کی اجازت دینے کی حمایت کی۔ اپیلوں میں صوبائی حکومتوں نے موقف اپنایا تھا کہ تین رکنی بینچ کی طرف سے جاری کیے گئے عدالتی فیصلے میں قانونی خامیاں موجود ہیں، صوبائی قوانین تلور کے شکار کے پرمٹ جاری کرنے کی اجازت دیتے ہیں جبکہ تلور کی افزائش نسل کیلئے بھی اقدامات کیے جاتے ہیں جبکہ اس نایاب پرندے کی نسل سے متعلق عرب ممالک کو بھی احساس ہے ۔ یاد رہے کہ سپریم کورٹ نے گزشتہ سال اگست میں تلور کے شکار پر پابندی کا حکم دیا تھا۔


http://www.urdutimes.com/content/7672.html
کراچی: شوہر کے قتل کی ملزمہ ساتھیوں سمیت پولیس کے حوالے
کراچی: کراچی کی مقامی عدالت نے سابق شوہر کو قتل کرنے والی ملزمہ کو ساتھیوں سمیت ریمانڈ پرپولیس کے حوالے کر دیا۔سابق شوہر کو قتل کرنے والی ملزمہ کرن کو دیگر 4 ساتھیوں شاہ میر، دانش، وقار اور شہروز کے ہمراہ مقامی عدالت میں پیش کیا گیا۔ ملزمان نے 16 جنوری کو زمان ٹائون میں عمیر کو قتل کردیا تھا جس کے تحت ملزمان کے خلاف تھانہ کورنگی انڈسٹریل ایریا میں قتل کا مقدمہ درج ہے۔ عدالت نے پانچوں ملزمان کو 23 جنوری تک جسمانی ریمانڈ پر پولیس کے حوالے کردیا۔


http://www.urdutimes.com/content/7673.html
پی آئی اے نے عمرہ کرایوں میں دس فیصد کمی کر دی
اسلام آباد: پاکستان انٹر نیشنل ائر لائن (پی آئی اے ) نے عمرہ کرایوں میں دس فیصد کمی کر دی ہے۔ ترجمان پی آئی اے کے مطابق عمرے کے زائرین کو سہولیات فراہم کرنے کیلئے کرایوں میں کمی کی گئی ہے عمرہ کی ادائیگی کے لئے جانے والوں کیلئے رعایتی کرایوں کا اطلاق چوبیس جنوری سے ہو گا۔


http://www.urdutimes.com/content/7669.html
چارسدہ یونیورسٹی کے طلباء کا مولانا فضل الرحمان کی آمد پر احتجاج
چار سدہ: چار سدہ یونیورسٹی کے طلباء کا جے یو آئی ف کے سربراہ مولانا فضل الرحمان کی آمد پر احتجاج، گاڑی کو روک لیا۔ وفاقی اور صوبائی حکومت کیخلاف بھی نعرے بازی کی گئی۔ چار سدہ میں گزشتہ روز حملے کا شکار ہونے والی یونیورسٹی کے طلباء نے سکیورٹی نہ ملنے پر شدید ہنگامہ آرائی کی اور احتجاج کیا۔ طلباء نے مولانا فضل الرحمان کی آمد پر ان کی گاڑی روک لی اور انہیں اندر جانے سے روکنے کی کوشش کی۔ طلباء نے وفاقی اور خیبر پختونخوا کی صوبائی حکومت کیخلاف بھی نعرے بازی کی۔ طلباء فضل الرحمان کی گاڑی کے آگے لیٹ گئے۔ تاہم پولیس نے طلباء کو راستے سے ہٹایا اور فضل الرحمان کو یونیورسٹی کے اندر لے جایا گیا۔


http://www.urdutimes.com/content/7650.html
باچا خان یونیورسٹی پر حملے کے چار سہولت کار شبقدر سے گرفتار
چارسدہ: باچا خان یونیورسٹی پر حملے کے 4 سہولت کاروں کو شبقدر کے علاقے سے گرفتار کرلیا گیا ہے۔ میڈیا رپورٹس کے مطابق چارسدہ میں باچا خان یونیورسٹی پر حملہ کرنے والے دہشتگردوں کو سہولت فراہم کرنے والے 4 افراد کو گرفتار کر کے تفتیش کیلئے نامعلوم مقام پر منتقل کر دیا گیا ہے۔ سیکیورٹی ذرائع کا کہنا ہے کہ باچا خان یونیورسٹی پر حملہ کرنے والے تمام دہشت گردوں نے گرفتار افراد کے ہاں ایک رات قیام کیا اور اگلے دن کارروائی کی۔ ذرائع کے مطابق سیکیورٹی فورسز نے تمام سہولت کاروں کا پتہ لگا لیا ہے اور آئندہ 72 گھنٹوں میں انہیں گرفتار کر لیا جائے گا۔ واضح رہے کہ بدھ کی صبح 4 دہشت گردوں نے باچا خان یونیورسٹی پر حملہ کر کے فائرنگ کی جس کے نتیجے میں 21 افراد شہید جبکہ 20 زخمی ہوئے۔ ڈی جی آئی ایس پی آر لیفٹیننٹ جنرل عاصم باجوہ نے پریس کانفرنس کے دوران بتایا تھا کہ حملہ سے متعلق کافی شواہد مل چکے ہیں۔ حملے کیلئے کس نے بھیجا کہاں سے کنٹرول کیا گیا سب پتہ چل چکا ہے اور جلد ہی اس میں ملوث تمام لوگوں کو گرفتار کر لیا جائے گا۔ انہوں نے یہ بھی بتایا تھا کہ حملہ آوروں نے افغان سمز استعمال کیں جبکہ دہشت گردوں کے مرنے کے بعد بھی ان کے موبائل فونز پر کالز آتی رہیں۔


http://www.urdutimes.com/content/7616.html
کوہاٹ: سوارہ میں دی گئی دو بچیاں بازیاب، 9 ملزمان گرفتار
کوہاٹ: کوہاٹ پولیس نے سوارہ میں دی گئی دو بچیوں کو بازیاب کر کے نکاح خواں سمیت 9 ملزمان کو گرفتار کر لیا۔ پولیس کے مطابق محبت کی شادی کے تنازع پر کچھ روز قبل جرگہ ہوا۔ جرگے میں مسلم گل نامی شخص نے عید گل نامی شخص پر الزام عائد کیا کہ اس کے بیٹے نے بغیر اجازت مسلم گل کی بیٹی سے محبت کی شادی کی جس پر جرگے نے فیصلہ سناتے ہوئے سوارہ کے تحت عید گل کی تین سالہ بیٹی رضیہ اور 12 سالہ مریم کو سوارہ کے تحت مسلم گل کے حوالے کر دیا اور 50 سالہ مسلم گل نے 12 سالہ مریم سے اس کی مرضی کے خلاف نکاح بھی کر لیا۔ عید گل کی درخواست پر پولیس نے کارروائی کرتے ہوئے نکاح پڑھانے والے مولو ی سمیت 9 ملزمان کو گرفتار کر کے دونوں بچیوں کو بازیاب کرا لیا۔ 12 سالہ بچی نے پولیس کو بیان دیا ہے کہ ملزمان نے اْسے اجتماعی زیادتی کا نشانہ بنایا ہے۔


http://www.urdutimes.com/content/7615.html
گوجرانوالہ: گورنمنٹ اسکول کے ہیڈ ماسٹر گارڈ بن گئے
گوجرانوالہ: گوجرانوالہ میں گورنمنٹ ایلیمینٹری اسکول کے ہیڈ ماسٹر خود ہی گارڈ بن گئے ہیں۔ چارسدہ کی باچا خان یونیورسٹی پر حملے کے بعد گوجرانوالہ کے گورنمنٹ ایلیمینٹری اسکول گرجاکھ کے ہیڈ ماسٹر طارق قریشی نے اسکول کے باہر سیکیورٹی گارڈ کی ذمہ داری سنبھال لی ہے۔ ان کا کہنا ہے کہ پشاور کے آرمی پبلک اسکول پر حملے کے بعد پنجاب حکومت نے اسکولوں کے لئے سیکیورٹی گارڈز فراہم کرنے کا اعلان کیا تھا، لیکن بار بار یاد دہانی کے باوجود ابھی تک انکے اسکول کو سیکورٹی گارڈ فراہم نہیں کیا گیا ہے۔ گورنمنٹ ایلیمینٹری اسکول گرجاکھ سیکورٹی اداروں کی جانب سے حساس ترین قرار دیے گئے تعلیمی اداروں میں شامل ہے، اسکول کے ہیڈ ماسٹر کا کہنا ہے کہ سیکیورٹی فراہم کیے جانے تک وہ گارڈ کے فرائض انجام دیتے رہیں گے۔


http://www.urdutimes.com/content/7612.html
سانحہ چارسدہ : پاکستان میں یوم سوگ، پرچم سر نگوں
چارسدہ: چارسدہ کی باچا خان یونیورسٹی پر دہشتگردوں کے حملے میں 20 افراد شہید ہو گئے۔ وزیر اعظم نے سانحہ پر جمعرات کے روز پاکستان بھر میں سوگ کا اعلان کیا ہے۔ جس کے بعد قومی پرچم سر نگوں رہے گا۔ یونیورسٹی پر حملہ کرنے والے چار میں سے دو دہشت گردوں کی شناخت کرلی گئی ہے ۔چارسدہ کی باچا خان یونیورسٹی پر حملے کے بعد،تحقیقاتی ادارے کڑی سے کڑی ملاتے ہوئے آگے بڑھ رہے ہیں۔ ذرائع کے مطابق مارے گئے دہشت گردوں کے انگوٹھوں کے نشانات کی نادرا سے تصدیق کی گئی، جس کے بعد دو کی شناخت ہوگئی۔ ایک دہشت گرد کا نام عباس افغانی ہے جسے عباس سواتی بھی کہا جاتا ہے،جبکہ دوسرے دہشت گرد کی شناخت علی رحمان کے نام سے ہوئی۔ دیگر دو دہشت گردوں کے ریکارڈ کی نادرا سے تصدیق نہیں ہوسکی، تاہم ان میں سے ایک کی عمر 18سال سے کم بتائی جاتی ہے۔ ذرائع کا کہنا ہے کہ حملہ آوروں کی ٹیلی فون کالز ٹریس کی گئی ہیں، دہشت گرد افغان صوبے ننگر ہار کے قریب کسی سے فون پر رابطے میں تھے۔ فرانزک ٹیموں نے بھی شواہد اکٹھے کیے ہیں۔گزشتہ روز 4 دہشت گردوں نے چارسدہ میں باچا خان یونیورسٹی میں گھس کر آگ و خون کا کھیل کھیلنا چاہا تھا، دہشت گرد یونیورسٹی کے عقب سے خاردار تاریں کاٹ کر داخل ہوئے، جن کی فائرنگ سے استاد اور طلبہ سمیت 20 افراد شہید ہوئے۔ مارے گئے دہشت گردوں سے دو خودکش جیکیٹیں، چار دستی بم اور بڑی تعداد میں اسلحہ ملا، جنہیں وہ سیکیورٹی فورسز کی بروقت کارروائی کے باعث استعمال نہ کر سکے۔ یونیورسٹی میں باچا خان کی برسی کے موقع پر امن مشاعرہ بھی ہونا تھا جس کے مہمان پہنچ چکے تھے، تاہم سیکیورٹی فورسز نے قوم کو بڑے نقصان سے بچالیا۔


http://www.urdutimes.com/content/7611.html
باچاخان یونیورسٹی پر حملے کامقدمہ درج
پشاور: باچا خان یونیورسٹی پر حملے کا مقدمہ انسداد دہشت گردی مردان ریجن میں درج کر لیا گیا۔ مقدمہ تھانا سر ڈھیری کے ایس ایچ او کی مدعیت میں درج کیا گیا، جس میں دہشت گردی، قتل اور اقدام قتل کی دفعات شامل کی گئی ہیں۔ مقدمے کی ایف آئی آر کے مطابق دہشت گرد صبح ساڑھے 8 بجے یونیورسٹی میں داخل ہوئے اور 9 بجے پولیس اور سیکورٹی فورسز کا دہشت گردوں سے مقابلہ شروع ہوا۔ ایف آئی آر کے متن میں کہا گیا ہے کہ دہشت گردوں کے پاس دستی بم اور ایس ایم جیز تھیں، فورسز اور دہشت گردوں کے درمیان دوپہر ایک بجے تک مقابلہ جاری رہا۔ واضح رہے کہ گذشتہ روز چارسدہ کی باچا خان یونیورسٹی میں دہشت گردوں کے حملے میں 20 افراد شہید ہوگئے تھے۔


http://www.urdutimes.com/content/7610.html
چارسدہ یونیورسٹی پر حملے کی اہم معلومات تک رسائی کا دعویٰ
پشاور: ڈی جی آئی ایس پی آر لیفٹیننٹ جنرل عاظم سلیم باجوہ نے کہا ہے کہ چارسدہ یونیورسٹی پر حملہ کرنے والے کہاں سے آئے اور کس نے بھیجے، اس حوالے سے معلومات حاصل کی جا چکی ہیں۔ ان کا کہنا ہے کہ حملہ آوروں کے حوالے سے بہت سی معلومات حاصل ہو چکی ہیں جنہیں چیک کیا جا رہا ہے۔ حساس ادارے حاصل ہونے والی معلومات کی بنا پر گرفتاریاں کر رہے ہیں۔ چارسدہ میں باچا خان یونیورسٹی پر حملے کے بعد آرمی چیف جنرل راحیل شریف کی زیر صدارت کور ہیڈ کوارٹر پشاور میں اجلاس ہوا جس میں جنرل راحیل شریف کو حملے سے متعلق بریفنگ دی گئی۔ بعد ازاں سانحہ چارسدہ پر پریس بریفنگ دیتے ہوئے ڈی جی آئی ایس پی آ ر لیفٹیننٹ جنرل عاصم باجوہ نے کہا کہ قوم نے دہشت گردوں اور ان کی سوچ کو رد کر دیا اس لیے گندے دہشت گردوں نے نہتے اور معصوم لوگوں کو اپنے ظلم کا نشانہ بنایا۔ انہوں نے کہا کہ آپریشن ضرب عضب نے دہشت گردوں کو پسپا کر دیا ہے، اس لیے دہشت گرد شکست خوردہ سوچ لے کر آسان ہدف کو نشانہ بناتے ہیں۔ جس طرح آج قوم نے حوصلے کا مظاہر ہ کیا اس سے دہشت گردی کی سوچ کو شکست ہو گئی۔ عاصم باجوہ نے کہا کہ اگر کوئی دہشت گردوں کو پناہ دیتا ہے یا ان کے بارے میں معلومات متعلقہ اداروں کو فراہم نہیں کرتا تو دہشت گردوں کے ایسے سہولت کاروں کی وجہ سے دہشت گردی کے واقعات پیش آتے ہیں۔ انہوں نے کہا کہ حساس اداروں اور سیکیورٹی فورسز نے دن رات جاگ کر آپریشن ضرب عضب کے تحت جتنی کامیابیاں حاصل کیں انہیں واپس نہیں ہونے دیں گے۔ دہشت گردی کے خلاف جنگ آخری مراحل میں ہے، اس لیے دہشت گرد آسان ہدف کو نشانہ بنا رہے ہیں لیکن پاک فوج، وفاقی و صوبائی حکومتیں، حساس ادارے، سول سیکیورٹی فورسز، دوست ممالک اور قوم مل کر دہشت گردوں کو شکست دیں گے۔ دہشت گرد کہاں سے آئے تھے، اس حوالے سے کچھ معلومات ہیں جن کی تحقیقات کر رہے ہیں، ابھی معلومات کو شیئر کرنا قبل از وقت ہے، آنے والے دنوں میں تمام معلومات قوم کے سامنے آجائے گی۔ انہوں نے کہا کہ دہشت گردوں سے دو ٹیلی فون بھی برآمد ہوئے ہیں جن پر وہ مسلسل رابطے میں تھے۔ دہشت گرد کے فون پر مرنے کے بعد بھی افغانستان سے کالیں آرہی تھی۔ ایک سوال پر انہوں نے کہا کہ پاکستان حالت جنگ میں ہے اور دہشت گرد قومی عزم اور حوصلے کو ختم کرنے کے لیے آسان ہدف کو نشانہ بنا تے ہیں۔ ان کا کہنا تھا کیو نکہ تعلیم کو ترقی کی علامت سمجھا جاتا ہے اور تعلیم ہی ہمار مستقبل بھی ہے اس لیے دہشت گرد تعلیمی اداروں کو اس لیے نشانہ بنا رہے ہیں ۔ انہوں نے کہا کہ دہشت گردوں کا کوئی چہرہ نہیں اس لیے ان سے جان چھڑانے کے لیے پوری قوم کو ذمہ داری لینا ہو گی۔ عاصم باجوہ نے بتا یا کہ یونیورسٹی میں حملہ آوروں کو سیڑھیوں اور چھت پر مارا گیا اور انہیں مقررہ ہدف تک پہنچنے نہیں دیا گیا۔ انہوں نے کہا کہ دہشت گردوں کے سہولت کاروں کو پکڑنے کے لیے حساس اداروں کا آپریشن جاری ہے، جلد ہی سہولت کاروں کی گرفتاریاں عمل میں لائی جائیں گی۔ عاصم باجوہ نے کہا کہ دہشت گردی کے واقعات سے صرف پاکستان ہی نہیں بلکہ پوری دنیا متاثر ہے،جب تک دہشتگردوں کے سہولت کار، فنانسر اور ہمدرد موجودہیں ایسے حملے کہیں بھی ہو سکتے ہیں، اسی وجہ سے پوری دنیا میں دہشتگردی پھیل رہی ہے۔ انہوں نے کہا کہ باچا خان یونیورسٹی حملے میں دو اساتذہ اور 18 طلبا شہید ہوئے جبکہ 20 افراد زخمی ہوئے ۔


http://www.urdutimes.com/content/7604.html
کیڈ اور سی ڈی اے نے سپریم کورٹ کے احکامات کو ہوا میں اڑا دیا
اسلام آباد: وزارت کیپیٹل ایڈمنسٹریشن اینڈ ڈیولپمنٹ ڈویژن (کیڈ) اور وفاقی ترقیاتی ادارہ (سی ڈی اے) نے سپریم کورٹ کے احکامات کو ہوا میں اڑا دیا ہے، کیڈ اور سی ڈی اے نے تمام دفتری معاملات تاحال انگریزی سے اردو زبان میں تبدیل نہیں کئے جبکہ تمام ڈائریکٹوریٹ نوٹسز ، فائلیں، الاٹمنٹ لیٹر، ودیگر احکامات انگریزی زبان میں تحریری طور پر جاری کر رہے ہیں۔ 5 ماہ کا عرصہ گزرنے کے باوجود وزارت کیڈ اور سی ڈی اے نے اس حوالے سے کوئی کسی بھی قسم کے اقدامات نہیں اٹھائے ہیں اور نہ ہی تاحال پرانی فائلوں اور نوٹسز کو قومی زبان اردو میں تبدیل کرنے کی کوئی حکمت عملی مرتب دی ہے۔ تفصیلات کے مطابق سپریم کورٹ آف پاکستان نے 26 اگست 2015 کو احکامات جاری کئے تھے کہ ملک کے تمام سرکاری ادارے انگریزی زبان کی بجائے قومی زبان اردو کو ترجیح دیں اور تمام احکامات اور خط اردو زبان میں لکھے جائیں تاہم سی ڈی اے انتظامیہ کی جانب سے عدالت عظمیٰ کے واضح احکامات کے باوجود اس پر عملدرآمد نہیں کیا جا رہا ہے جس کے باعث کم پڑھے لکھے شہریوں کو شدید مشکلات کا سامنا ہے۔


http://www.urdutimes.com/content/7602.html
ہنگو میں گیس اور تیل کے نئے ذخائر دریافت
پشاور: خیبر پختونخوا کے ضلع ہنگو میں تیل اور گیس کا ایک اور بڑا ذخیرہ دریافت ہوا ہے۔ نجی کمپنی مول پاکستان کے ریجنل ایڈوئزر برائے مشرق وسطی، افریقہ اور پاکستان علی مرتضی عباس کی جانب سے جاری اعلامیہ میں کہا گیا ہے کہ ہنگو میں مردان خیل، ون کنویں سے تیل اور گیس کے ذخائر دریافت کیے گئے۔ اعلامیے کے مطابق مردان خیل، ون سے 3 ہزار 440 بیرل یومیہ خام تیل اور 4 کروڑ کیوبک فٹ گیس بھی دریافت ہوئی ہے۔ بھی بتایا گیا ہے کہ مول پاکستان نے ٹل بلاک میں تیل وگیس کا ساتواں ذخیرہ دریافت کیا ہے۔ علی مرتضی عباس کا کہنا ہے کہ ٹل بلاک میں 12 واں کنواں ہے جس میں تیل اور گیس کے ذخائر دریافت ہوئے ہیں۔ گیس کے موجودہ ذخائر صرف 16 سال چل سکتے ہیںکم پنی کے مطابق تجرباتی طور پر کنویں میں سے گیس اور تیل نکال لیا گیا ہے ۔ اعلامیے میں بتایا گیا ہے کہ 2002 سے اب تک 13 سال میں مول اب تک مردان خیل ،ون کنویں سے قبل 6 مقامات پر کامیابی سے تیل اور گیس دریافت کر چکی ہے، ان میں منزلئی، ماکوری، مامی خیل، مارم زئی، ماکوری (شرقی) اور تولنج کے کنویں شامل ہیں۔ خیال رہے کہ مول پاکستان میں 1997 سے گیس اور تیل کی دریافت کے کام میں مصروف ہے، اس کا صدر دفتر ہنگری میں ہے گیس اور تیل کے ان ذخائر کی دریافت پر کمپنی نے امید ظاہر کی ہے کہ یہ پاکستان میں توانائی کی کمی پر قابو پانے میں مدد گار ثابت ہو گی۔ خیال رہے کہ دو ماہ قبل وفاقی وزیر پیٹرولیم و قدرتی وسائل شاہد خاقان عباسی نے بتایا تھا کہ پاکستان کے پہاڑی علاقوں میں 10 ہزار 159 ٹریلین کیوبک فٹ قدرتی گیس اور 2 اعشاریہ 3 ٹریلین بیرلز تیل کا انکشاف ہوا ہے جن سے 200 ٹریلین کیوبک فٹ گیس اور 58 ارب بیرل تیل نکالا جا سکتا ہے، پاکستان میں موجود قدرتی ذخائر سے اس وقت صرف 20 ٹریلین کیوبک فٹ گیس اور 385 ملین بیرل تیل نکالا جا رہا ہے۔


http://www.urdutimes.com/content/7599.html
بینظیر بھٹو ہسپتال میں سات سالہ لڑکی پراسرار طور پر جاں بحق
راولپنڈی: بے نظیر بھٹو جنرل ہسپتال میں سات سالہ نمیرہ سعید پراسرار طور پر ہلاک، واقعہ کی اطلاع پر پولیس نے تفتیش شروع کر دی ہے جبکہ ہسپتال سے مبینہ طور پر غائب ہونے والی بچی کی ماں کو بھی شامل تفتیش کر لیا گیا ہے۔ بدھ کو بے نظیر بھٹو ہسپتال کے چلڈرن ہسپتال میں اسوقت ہنگامی صورتحال پیدا ہوگئی جب واش روم میں سات سالہ بچی مردہ حالت میں پائی گئی۔ ہسپتال انتظامیہ کو فوری اطلاع دی گئی جنہوں نے ابتدائی تحقیقات کے بعد پولیس کو مطلع کیا۔ میڈیکل سپریٹنڈنٹ بے نظیر بھٹو ہسپتال ڈاکٹر آصف قادر میر کے مطابق سات سالہ نمرہ سعید ہسپتال میں زیر علاج جڑواں بہنوں کو دیکھنے کے لیے ماں کے ساتھ گذشتہ روز ہسپتال آئی ' وارڈ کے عملے سے حاصل ہونے والی معلومات کے مطابق نمرہ سعیدہ اپنی ماں کے ہمراہ ہسپتال میں آئی تھی۔ علی الصبح دونوں نے اکٹھا ناشتہ کیا اور پھر ماں بچی باہر چلے گئے 'چند گھنٹوں کے بعد چلڈرن وارڈ کے بیت الخلاء استعمال کرنے کیلئے کچھ لوگ اندر گئے تو وہاں مردہ حالت میں بچی کو دیکھنے کے بعد ہسپتال انتظامیہ کو بتایا۔ بچی کی نعش کو پوسٹمارٹم کیلئے ڈی ایچ کیو منتقل کر دیا گیا ہے۔ پولیس نے عینی شاہدین کے بیانات حاصل کرنے کے بعد معاملے کی تفتیش شروع کر دی ہے۔ پانچ گھنٹے کے بعد ہسپتال آنے والی ماں سے جب بچی کے بارے میں پوچھا گیا تو ماں نے بتایا کہ ادھر ہی ہوگی کئی، میں تو اپنی ماں کو لینے کیلئے گھر گئی تھی۔ وارڈ میں موجود عینی شاہدین کے مطابق بچی کے گلے میں پھندا ڈالنے کیلئے جو ڈوپٹہ استعمال ہوا وہ ڈوپٹہ علی الصبح ماں کے سر پر دیکھا گیا ہے۔ پولیس نے سات سالہ بچی کے قتل کا مقدمہ درج کر کے تفتیش کا دائرہ وسیع کر دیا ہے۔


http://www.urdutimes.com/content/7598.html
باچاخان یونیورسٹی حملہ، تین روزہ سوگ کا اعلان
چارسدہ: صوبائی حکومت باچاخان یونیورسٹی حملہ کے بعد تین روزہ سوگ کا اعلان کر دیا جبکہ عوامی نیشنل پارٹی نے 10 روزہ سوگ کا اعلان کیا اور تمام پروگرامات ملتوی کر دئیے گئے۔ 26 جنوری کو باچاخان بابا اور خان عبدالولی خان بابا برسی کے جلسہ عام کو بھی ملتوی کر دیا گیا۔ اسی طرح ضلعی حکومت نے ضلع چارسدہ کے تمام تعلیمی اداروں کو 31 جنوری تک بند کرنے کے احکامات جاری کئے ہیں، ضلعی حکومت کے احکامات کے مطابق باچاخان یونیورسٹی، کالجز، سرکاری اور پرائیویٹ سکولز 31 جنوری تک بند رہیں گے۔


http://www.urdutimes.com/content/7595.html
ایک لاکھ 30 ہزار افغان شہر ی نادرا میں بلیک لسٹ
کابل، اسلام آباد: پاکستان کی شہریت حاصل کرنے والے 1 لاکھ 30 ہزار افغان شہریوں کو نادرا نے تصدیق کر کے بلیک لسٹ کر دیا ہے، مذکورہ افغان شہریوں کو شناختی کارڈ کی تاریخ میں توسیع کے وقت سیکورٹی اداروں نے تصدیق کر کے مشکوک قرار دیا جس پر نادرا نے کارروائی کی ہے جبکہ رواں سال کے آخر تک مزید 1 لاکھ افغان شہریوں کو ''فیملی ٹری '' نہ ہونے پر مشکو ک قرار دیا جا سکتا ہے۔ آن لائن کو نادرا ذرائع سے حاصل ہونے والی معلومات کے مطابق وفاق سمیت ملک بھر میں افغانی شہریوں نے جائیدادیں اور کاروبار کو وسعت دینے میں کامیاب ہو گئے ہیں اسی وجہ سے افغانی شہریوں کی شناخت کرنے میں متعلقہ اداروں کو دشواری کا سامنا ہے تاہم متعلقہ ادارے کافی حد تک کامیابی حاصل کر کے ایک لاکھ تیس ہزار جعلی شناختی کارڈ کے حامل افغان شہریوں کا کھوج لگا لیا ہے۔ اس سلسلے میں متعلقہ اداروں نے تفتیش کا دائرہ کار بڑھا دیاہے جس سے رواں سال 2016ء میں مزید ایک لاکھ جعلی شناختی کارڈ کے حامل افغان شہریوں کی شناخت ہونے کا امکان ظاہر کیا جا رہا ہے۔ واضح رہے کہ سابقہ ادوار میں ملک بھر میںشناختی کارڈ کمپیوٹرائزاڈ ہونے کے وقت 25 لاکھ سے زائد افغان شہریوں نے جعل سازی سے پاکستانی شہریت حاصل کر لی تھی جس کی تصدیق کا عمل نادرا سمیت دیگر سیکورٹی اداروں نے ممکن بنانا تھا جن کو شناختی کارڈ کی تاریخ میں توسیع کے وقت سیکورٹی اداروں کی جانب سے تصدیق کے دوران فیملی ٹری نہ ہونے پر ممکن بنایا گیا ہے۔ اس امر میں اب تک نادرا نے ایک لاکھ سے زائد افغان شہریوں کی تصدیق مکمل کر لی ہے جنہیں مشکوک ہونے پر ان کے شناختی کارڈ بلاک کر کے بلیک لسٹ میں ڈال دیا گیا ہے اور اس حوالے سے وزارت سیفران اور وزارت داخلہ کو بھی آگاہ کر دیا گیا ہے جس کے بعد مزید لاکھوں افغان شہریوں کو تصدیق کیے جانے کا امکان ظاہر کیاجا رہا ہے۔


http://www.urdutimes.com/content/7594.html
سانحہ چار سدہ، پیمرا کا ٹی وی چینلز کی نشریات پر سخت نوٹس
اسلام آباد: پیمرا نے باچا خان یونیورسٹی سانحہ میں جاری آپریشن کے دوران بیپرز، ٹکرز اور مختلف لوگوں کے ساٹس، سکیورٹی اداروں کی نقل و حرکت اور دہشتگردوں کے محاصرے میں آئے ہوئے افراد کی لوکیشن نشر کرنے پر تمام ٹی وی چینلز کو ہدایت نامہ جاری کرتے ہوئے متنبہٰ کیا ہے کہ وہ مؤثر تاخیری نظام نصب کریں تا کہ مستقبل میں ایسی کسی بھی ناخوشگوار صورتِ حال سے بچا جا سکے۔ مزید برآں تمام نجی ٹی وی چینلز کو یہ بھی تاکید کی گئی کہ وہ شہداء کی تعداد صوبائی حکومت یا اس کے نمائندہ کی تصدیق کے بغیر نشر نہ کریں۔ اس کے علاوہ پیمرا نے تمام ٹی وی چینلز کو یہ بھی ہدایت کی کہ وہ مؤثر تاخیری نظام اور ایڈیٹوریل نگران کمیٹی کا قیام عمل میں لائیں تاکہ کوئی غیر ضروری مواد جس سے کسی کی ذاتی یا قومی نقصان کا اندیشہ ہو نشر نہ ہو سکے۔ پیمرا نے ہدایت نامہ جیو نیوز، اے آر وائی نیوز، سماء ٹی وی ، دنیا ٹی وی ، اب تک نیوز، ایکسپریس نیوز، 92 نیوز ٹی وی، اور دیگرنیوز و کرنٹ افیئرز چینلز کی مانیٹرنگ کے بعد پیمرا قوانین کی خلاف ورزی کے نتیجہ میں جاری کیا۔


http://www.urdutimes.com/content/7593.html
ٹی ٹی پی نے یونیورسٹی پر حملے کی ذمہ داری قبول کر لی



http://www.urdutimes.com/content/7591.html
ملتان:16 ماہ کے بچے میں سوائن فلو کی تصدیق
ملتان: ملتان کے نشتر ہسپتال میں 16 ماہ کے بچے میں سوائن فلو کی تصدیق ہو گئی مرض کے شبہ میں مزید دو خواتین نشتر ہسپتال داخل، رواں ماہ مرض کے شبے میں آنیوالے مریضوں کی تعداد 46 ہو گئی۔ ملتان کے نشتر ہسپتال میں بہاولپور کے رہائشی 16 ماہ کے عبدالغفار میں سوائن فلو کی تصدیق ہو گئی ہے جب کہ مرض کے شبہ میں مزید دو خواتین کو بھی نشتر ہسپتال کے آئیسولیشن وارڈ میں منتقل کر دیا گیا محکمہ صحت کے مطابق رواں ماہ نشتر ہسپتال میں ملتان سمیت جنوبی پنجاب کے مختلف علاقوں سے آنے والے مریضوں کی تعداد 46 ہو گئی ہے جن میں سے 21 مریضوں میں سوائن فلو کی تصدیق ہوئی ہے ان مریضوں میں سے چار جاں بحق ہو چکے ہیں 9 صحت یاب ہو کر گھروں کو جا چکے ہیں۔


http://www.urdutimes.com/content/7588.html
سانحہ چار سدہ پر سینیٹر نگہت ایوان میں پھوٹ پھوٹ کر رو پڑیں
اسلام آباد: سانحہ چار سدہ پر ایم کیو ایم کی سینیٹر نگہت مرزا ایوان میں پھوٹ پھوٹ کر رو پڑیں ۔ تقریر کے دوران رونے کے باعث الفاظ بے ترتیب ہو گئے۔ ایوان نے بھی اظار افسردگی پر اپنی انگلیاں منہ میں ڈال لیں۔ گزشتہ روز توجہ دلائو نوٹس پر سینیٹر نگہت مرزا نے سینٹ میں گفتگو کے دوران پورے ایوان کو اس وقت افسردہ کر دیا جب خود پھوٹ پھوٹ کر رونے لگیں تاہم الفاظ بے ترتیب ہونے پر وہ فرط جذبات پر قابو نہ رکھ سکیں تو ایوان اٹھ کر باہر چلی گئیں۔


http://www.urdutimes.com/content/7586.html
چیئرمین سینٹ نے وزیر صنعت و پیداوار مرتضی خان کو کھری کھری سنا دیں
اسلام آباد:'' کم بخت موبائل بول پڑا ''، چیئرمین سینٹ نے وزیر صنعت و پیداوار مرتضی خان کو کھری کھری سنا دیں، وزیر صاحب آئندہ جب بھی آپ ایوان میں آئیں اپنا موبائل بند کر کے آنا دلچسپ صورتحال اس وقت پیدا ہوئی جب وفاقی وزیر ایک سوال کا جواب ایوان کو دے رہے تھے تو موبائل کی گھنٹی بجنا شروع ہو گئی جس سے پورا ایوان ان کی ٹیون سے محظوظ ہوتا رہا


http://www.urdutimes.com/content/7581.html
چار سدہ: دہشتگرد حملے میں شہید پروفیسر کی زندگی پر ایک نظر
صوابی: باچا خان یونیورسٹی چار سدہ میں دہشت گرد حملے میں شہید ہونے والے نوجوان پروفیسر ڈاکٹر حامد حسین ولد لعل بہادر کا تعلق صوابی سٹی کے محلہ شیر داد خیل سے تھا۔ وہ 1982 میں صوابی کے معروف خاندان کے سر براہ لعل بہادر کے ہاں پیدا ہوئے تھے۔ ابتدائی تعلیم گورنمنٹ ہائی سکول صوابی سے حاصل کی۔ گریجویشن گورنمنٹ ڈگری کالج صوابی سے کیا اور بعد ازاں ایم ایس سی سیدو شریف کالج سے کرنے کے بعد انگلینڈ سے کیمسٹری میں پی ایچ ڈی کر لی۔ وہ کچھ عرصہ نجی تعلیمی اداروں میں بحیثیت کیمسٹری ٹیچر خدمات انجام دیتے رہے اس کے بعد پبلک سروس کمیشن کے ذریعے اسسٹنٹ پروفیسر تعینات ہو گئے۔ جنوری 2013 میں باچا خان یونیورسٹی چارسدہ میں بحیثیت پروفیسر تعینات ہو گئے اور پورے تین سال بعد اسی ادارے میں جام شہادت نوش کیا۔ شہید پروفیسر ڈاکٹر حامد حسین نے اپنے پیچھے تین سالہ بیٹا حاشر حسین اور ایک سالہ بچی حریم حسین کے علاوہ بیوہ، والد لعل بہادر، دو بھائی سجاد حسین اور اشفاق حسین سوگوار چھوڑے۔ شہید کو نماز مغرب کے بعد سینکڑوں اشکبار آنکھوں کے سامنے اپنے آبائی قبر ستان صوابی میں سپرد خاک کر دیا گیا۔ جنازے میں اعلیٰ سرکاری و سول حکام ، تعلیمی اداروں کے آفسران ، عمائدین علاقہ اور دوست و احباب نے کثیر تعداد میں شرکت کی۔


http://www.urdutimes.com/content/7579.html
کراچی: رینجرز سے مقابلے میں کالعدم تنظیم کے 5 دہشتگرد ہلاک
کراچی: کراچی میں سپر ہائی وے پر رینجرز سے مقابلے میں کالعدم تنظیم کے 5 دہشت گرد ہلاک ہو گئے، جب کہ ایک رینجرز اہلکار زخمی ہوا، گزشتہ روز منگھو پیر سے سی ٹی ڈی نے 10 دہشت گردوں کو گرفتار کر کے باردو سے بھرا رکشہ برآمد کر لیا۔ رینجرز نے سپر ہائی وے ناردرن بائی پاس کے قریب دہشت گردوں کی موجودگی کی اطلاع پر چھاپہ مارا تو دہشت گردوں نے فائرنگ کر کے فرار ہونے کی کوشش کی۔ رینجرز کی جوابی فائرنگ سے 5 دہشت گرد ہلاک ہو گئے، جب کہ ایک رینجرز اہلکار بھی زخمی ہوا، ترجمان رینجرز کے مطابق ملزمان ٹارگٹ کلنگ، بھتہ خوری، ڈکیتیوں، اغوا برائے تاوان اور رینجرز پر ہونے والے بم حملوں میں ملوث تھے۔ دوسری جانب منگھو پیر محمد خان کالونی میں کائونٹر ٹیررازم ڈیپارٹمنٹ نے سرچ آپریشن کے دوران 10 دہشت گردوں کو گرفتار کر کے بارود سے بھرا رکشہ برآمد کر لیا۔ انچارج سی ٹی ڈی علی رضا کا کہنا ہے کہ دہشت گرد ایک مکان میں بم بنانے کی تیاری کر رہے رہے تھے۔ گرفتار دہشت گردوں میں کالعدم تنظیم کے تین کمانڈرز بھی شامل ہیں


http://www.urdutimes.com/content/7577.html
عمران خان کی باچا خان یونیورسٹی کے شہدا کے ورثا سے تعزیت
چارسدہ: تحریک انصاف کے چیئرمین عمران خان نے کہا ہے کہ دہشتگرد آسان اہداف کو نشانہ بنا رہے ہیں، جو بھی ہوا اب دہشتگردوں کو شکست دینی ہے، خیبر پختونخوا میں تمام 64 ہزار تعلیمی اداروں کو سکیورٹی نہیں دے سکتے۔ باچا خان یونیورسٹی چارسدہ پر دہشتگرد حملے کے دوران شہید ہونے والوں کے ورثا کے ساتھ اظہارِ تعزیت کے بعد انہوں نے کہا کہ باچا خان یونیورسٹی میں 54 سکیورٹی گارڈز ڈیوٹی پر تھے، سکیورٹی گارڈ نے بہادری کا مظاہرہ کیا۔ خیبر پختونخوا میں 64 ہزار تعلیمی ادارے ہیں تمام اداروں کو سکیورٹی نہیں دے سکتے۔ انہوں نے کہا کہ باچا خان یونیورسٹی پر حملہ افسوسناک ہے، یونیورسٹی حملے میں شہید افراد کے والدین سے اظہار تعزیت کرتا ہوں۔ عمران خان کا کہنا ہے کہ دہشتگرد آسان اہداف کو نشانہ بنا رہے ہیں، جو بھی ہوا اب دہشتگردوں کو شکست دینی ہے۔ انہوں نے مزیدکہا کہ بہت بڑا سانحہ ہو سکتا تھا اللہ نے بچا لیا ہے۔ فوجی ہیلی کاپٹرز، پولیس اور فورسز کا کردار انتہائی اہم ہے، مقامی لوگ بھی دہشتگردوں سے مقابلے کے لئے اسلحہ لے کر نکل آئے۔ انہوں نے کہا جو بھی ہوا اب دہشتگردوں کو شکست دینا ہے،حملے کے بارے میں چیف سیکرٹری سے معلومات لیتا رہا۔


http://www.urdutimes.com/content/7574.html
کوئٹہ: فورسز کی کارروائی، کالعدم تنظیم کے کمانڈر سمیت 3 شر پسند ہلاک
کوئٹہ: ایف سی کی کوئٹہ کے علاقے بادکھان میں شر پسندوں کی موجودگی کی اطلاع پر کارروائی کالعدم تنظیم کے کمانڈر سمیت تین شر پسند ہلاک ہو گئے۔ ترجمان ایف سی کے مطابق بدھ کے روز بادکھان کے علاقے میں شر پسندوں کی اطلاع پر کارروائی کی گئی جس کے نتیجے میں کالعدم تنظیم کے کمانڈر سمیت 3 شر پسند ہلاک ہو گئے ۔ ترجمان نے بتایا کہ فائرنگ کے تبادلے میں تین شر پسندوں کو گرفتار بھی کیا۔ شر پسندوں سے 2 ایس ای م جی، 2 ایل ایم جی اور سینکڑوں رائونڈز بھی برآمد کئے گئے۔


http://www.urdutimes.com/content/7570.html
کراچی: رینجرز اور پولیس کی مشترکہ کارروائی ، 76 افراد گرفتار
کراچی: کراچی کے مختلف علاقوں میں رینجرز اور پولیس نے سرچ آپریشن کر کے 76 جرائم پیشہ افراد کو گرفتار کر کے اسلحہ اور دیگر سامان بھی برآمد کر لیا۔ رینجرز اور پولیس نے کراچی کے علاقوں میں آپریشن کے دوران 76 ملزمان کو گرفتار کر کے ان کے قبضے سے اسلحہ، دستی بم، بم بنانے کا سامان، منشیات اوردیگر سامان برآمد کر لیا۔ ملزمان کو نارتھ ناظم آباد، لیاقت آباد، موسیٰ لین، چاکیواڑہ، پاک کالونی، بلدیہ ٹاون، منگھوپیر، اسٹیل ٹاون، الفلاح اور دیگر علاقوں سے گرفتار کیا گیا۔ سیکیورٹی ذرائع کے مطابق گرفتار ملزمان میں ٹارگٹ کلر، بھتہ خور، ڈکیت، اشتہاری اور مفرورملزمان شامل ہیں، 9 ملزمان کا تعلق کالعدم تنظیم جب کہ 5 کا تعلق سیاسی جماعتوں سے ہے۔


http://www.urdutimes.com/content/7564.html
پاکستان سپیشل سروسز گروپ کا دنیا کی بہترین افواج میں چوتھا نمبر
ابو ظہبی: خلیجی اخبار نے اپنی رپورٹ میں کہا ہے کہ پاک فوج کا سپیشل سروسز گروپ دنیا کی بہترین اور خطرناک خصوصی افواج میں چوتھے نمبر پر ہے۔ پاکستان فوج کے ایس ایس جی کی تشکیل برطانوی اور امریکی خصوصی گروپس کی بنیادوں پر کی گئی۔ دنیا کی طاقتور 5 خصوصی افواج میں برطانوی سپیشل ایئر سروس، امریکی نیوی سیلز، اسرائیلی شائتت 13، پاکستانی سپیشل سروسز گروپ اور فرانسیسی نیشنل جینڈار میری انٹرونشن گروپ شامل ہیں۔ خلیج ٹائمز کے مطابق روز مرہ کی خبریں دہشت گرد حملوں اور منظم جرائم سے بھری ہوتی ہیں وہیں دنیا بھر میں خصوصی افواج بھی اپنے اپنے ممالک کی حفاظت میں ایک ناگزیر کردار ادا کر رہی ہیں۔ پاکستان کی خصوصی آپریشن فورس اسپیشل سروسز گروپ کی بنیاد برطانوی ایس اے ایس اور امریکی بحریہ کے سیلز کے ماڈل پر ہے قیام 1956 میں آیا گروپ کو دنیا کی بہترین خصوصی افواج میں سے ایک مانا جاتا ہے ۔ملکی اور بین الاقوامی سطح پاک بھارت سمیت اہم کارروائیوں میں حصہ لیا طالبان اور دیگر دہشتگردوں کیخلاف کارروائی میں مصروف عمل ہے۔ ابتدائی برسوں میں اس نے امریکی افواج سے تربیت لی جدید چینی ساز و سامان سے لیس ہے سخت انتخاب کے طریقے اور تربیت کے معیار نے اسے دنیا کی بہترین خصوصی فورسز میں ایک بلند مقام دے رکھا ہے۔ دنیا کی طاقتور 5 خصوصی افواج میں برطانوی اسپیشل ایئر سروس، امریکی نیوی سیلز، اسرائیلی شائتت 13، پاکستانی اسپیشل سروسز گروپ اور فرانسیسی نیشنل جینڈارمیری انٹرونشن گروپ شامل ہیں۔ خلیج ٹائمز کے مطابق روزمرہ کی خبریں دہشت گرد حملوں اور منظم جرائم سے بھری ہوتی ہیں وہیں دنیا بھر میں خصوصی افواج بھی اپنے اپنے ممالک کی حفاظت میں ایک ناگزیر کردار ادا کر رہی ہیں۔ فوجی طاقت کے برعکس، خصوصی افواج کی طاقت، صلاحیتوں، تربیت اور ان کے آپریشن کو کسی بھی پیمانے پر پرکھنا مشکل ہے کیونکہ ان خصوصی افواج کے مشن کو بہت زیادہ خفیہ رکھا جاتا ہے اور ان کی تفصیلات شائع نہیں کی جاتیں۔ اخبار نے اس سلسلے میں سرفہرست برطانوی فوج کی اسپیشل ایئر سروس کو رکھا ہے، یہ گروپ اسی طرح کی فورسز کی تشکیل کیلئے دیگر ممالک کیلئے ایک ماڈل ہے۔


http://www.urdutimes.com/content/7552.html
سینٹرل جیل ساہیوال میں دہرے قتل کے مجرم کو پھانسی
ساہیوال: ملک بھر میں قتل کے مجرموں کو سزائے موت دینے کا سلسلہ جاری ہے جبکہ ساہیوال میں دہرے قتل کے ایک مجرم کو تختہ دار پر لٹکا دیا گیا۔ سینٹرل جیل ساہیوال میں دہرے قتل کے ایک مجرم کو تختہ دار پر لٹکا دیا گیا، مجرم نور خان نے زمین کے تنازع اور بھائی کے قتل کا بدلہ لینے کے لئے 2003 میں 2 افراد کو قتل کیا تھا۔ واضح رہے کہ گزشتہ روز بھی قتل کے 3 مجرموں کو پھانسی دی گئی تھی جبکہ دسمبر 2014 میں پشاور کے آرمی پبلک اسکول پر حملے کے بعد سے ملک بھر میں اب تک 400 سے زائد مجرموں کو پھانسی دی جا چکی ہے۔


http://www.urdutimes.com/content/7537.html
پاکستان کا ریڈار پر نہ آنیوالے کروز میزائل کا کامیاب تجربہ
راولپنڈی: پاکستان نے کرو ز میزائل رعد کا کامیاب تجربہ کر کے دفاعی میدان میں ایک اور بڑی کامیابی حاصل کر لی ہے۔ پاک فوج کے ادارہ تعلقات عامہ (آئی ایس پی آر) کا کہنا ہے کہ پاکستان نے رعد کروز میزائل کا کامیاب تجریہ کیا ہے جو کہ فضا سے زمین اور سمندر میں 350 کلومیٹر تک ہدف کو کامیابی سے نشانہ بنا سکتا ہے۔ پاکستان میں تیار کیے جانے والا کروز میزائل رعد جدید ٹیکنالوجی سے آراستہ ہے جس کے باعث ریڈار اس کا سراغ نہیں لگا سکتا۔ نشاندہی سے بچنے کے لیے میزائل انتہائی نچلی پرواز کے ساتھ ہدف تک پہنچ سکتا ہے۔ کروز ٹیکنالوجی انتہائی پیچیدہ ہے جو دنیا کے چند ممالک کے پاس ہی موجود ہے۔ میزائل کے کامیاب تجربے پر وزیر اعظم اور صدر نے سائنسدانوں اور انجینئرز کو مبارک باد دی۔ سٹرٹیجک پلانز ڈویژن کے ڈائریکٹر جنرل لیفٹیننٹ جنرل مظہر جمیل نے اس کامیاب تجربے کو بڑی کامیابی قرار دیتے ہوئے کہا کہ اس سے پاکستان کی دفاعی صلاحیت کو تقویت ملے گی۔


http://www.urdutimes.com/content/7531.html
ڈاکٹر عا صم کیس، نامزد میئر وسیم اختر کی ضمانت منظور
کرا چی: انسداد دہشت گر دی عدالت نے ڈاکٹر عاصم کیس میں کراچی کے نامزد میئر وسیم اختر کی ضمانت منظور کر لی ہے، منگل کو وسیم اختر عدالت میں پیش ہو ئے جہاں ان کی ڈاکٹر عاصم سے ملاقات ہوئی اور انہوں نے ڈاکٹر عاصم سے خیرت دریافت کی اور بغل گیر ہوئے۔ عدا لت میں سماعت کے دوران وسیم اختر اور جج کے دومیان دلچسپ مکالمہ ہوا عدالت نے وسیم اختر سے کہا کہ ضما نت کیلئے 10 لاکھ رو پے کے مچکے جمع کرائیں۔ و سیم اختر نے کہا کہ میں اتنی ر قم جمع نہیں کرا سکتا۔ عدا لت نے و سیم اختر سے استفسار کیا کہ آپ کیا کر تے ہیں۔ و سیم اختر نے کا کہنا تھا کہ میں سیا ستدان اور کراچی کا میئر ہوں۔ عدا لت کا کہنا تھا کہ کیا کراچی صاف ہو گیا ہے۔ وسیم اختر نے کہا کہ آدھا کراچی صاف ہو گیا ہے۔ عدا لت نے اس پر کہا کہ جائیں پورا کراچی صاف کر کے آ ئیں ۔پھر ضمانت ہو گی۔ بعد ازاں عدالت نے وسیم اختر کو 5 لاکھ روپے کے ضمانتی مچکے جمع کرانے کا حکم دیا اور ضمانت منظور کر لی۔


http://www.urdutimes.com/content/7530.html
لاہور: زہریلی شراب پینے سے دو مزید افراد کی ہلاکت کا انکشاف
لاہور: لیاقت آباد میں زہریلی شراب پینے سے دو مزید افراد کی ہلاکت کا انکشاف ہوا ہے ہلاک ہونیوالوں میں شان اور سنی نامی افراد بتائے گئے ہیں۔ بتایا گیا ہے کہ ہلاک ہونے والے دونوں افراد کو طبی امداد کے لیے اتفاق ہسپتال لایا گیا لیکن وہ زندگی کی بازی ہار گئے۔ زہریلی شراب پینے سے دو مختلف واقعات ہیں ہلاک ہونے والوں کی تعداد 8 ہو گئی ہے جب کہ پولیس نے رپورٹ درج کر کے شراب فروخت کرنے والوں کا سراغ لگانے کے لیے تفتیش شروع کر دی ہے۔


http://www.urdutimes.com/content/7525.html
لاہور: 50 گھروں پر مشتمل گیس چو ر نیٹ ورک گرفتار
لاہور: سوئی نادرن گیس کی ٹاسک فورس ٹیم کا بائی پاس سے گیس چوری کرنے والے صارفین کیخلاف گرینڈ آپریشن جاری، چیکنگ کرنے پر جامن گاوں میں 50 گھروں پر مشتمل گیس چو ر نیٹ ورک پکڑا گیا موقع پر ٹاسک فورس ٹیم نے صارفین کے گیس میٹرز منقطع، اور بھاری جرمانے عائد کر دیئے گئے ہیں۔ گیس کی لوڈشیڈنگ اورصارفین کی شکایات پر سوئی نادرن گیس لاہور ریجن آفس گلبرک کے جی ایم محمود احمد ضیاء کی ہدایات پر چیف انجینئر عمران اسد ساہی کی سربراہی میں یوسف ذاکر، ڈسٹری بیوٹر آفیسر شرافت علی سمیت دیگر ہمراہ ٹاسک فورس ٹیم نے صوبائی دارلحکومت لاہور کے جامن گاوئں میں صارفین کے گھریلو گیس میٹرز چیک کیے گئے، چیکنگ کے دوران جامن گاوئں میں بائی پاس کے زرایعے 50 گھروں کو سپلائی دی جارہی تھی جس کی وجہ سے سوئی نادرن گیس کمپنی کو ماہانہ لاکھوں روپے کا نقصان بر داشت کرنا پر رہا تھا ۔ ٹاسک فورس ٹیم نے موقع پر ہی تمام گیس چور صارفین کے میٹرز اپنے قبضہ میں لے کر ان کو لاکھوں روپے کے بھاری جرمانے عائد کر دیئے ہیں۔ چیف انجینئر عمران اسد ساہی کا کہنا ہے کہ جنرل مینجر محمود احمد ضیاء کی ہدایات پر اور صارفین کی شکایات کا ازالہ کرنے کے لیے سوئی نادرن گیس کی تاسک فورس ٹیم کا گیس چوروں کے خلاف آپریش جاری ہے کیونکہ گیس چوری کرنا قانون جرم ہے ۔ چیف انجینئر عمران اسد ساہی نے آن لائن نیوز سے اپنے خیالات کا اظہار کرتے ہوئے کہا کہ گیس چوروں کے خلاف بلاامتیاز قانونی کاروئی عمل میں لائی جاری رہی ہے کاروائی کے دوران کسی سیاسی اثر و رسوخ کو برداشت نہیں کیا جارہا ہے، ٹاسک فورس ٹیم کے چھاپے اس وقت تک جاری رہے گئے جب تک صارفین گیس چوری سے باز نہں اور صارفین کی شکایات کا مکمل ازالہ نہیں ہو جاتا ہے۔


http://www.urdutimes.com/content/7521.html
کراچی یونائیٹڈ گڈز ٹرانسپورٹرز کاملک گیر ہڑتال کا اعلان
کراچی: یونائیٹڈ گڈز ٹرانسپورٹرز الائنس پاکستان نے چار فروری سے مطالبات نہ ماننے کی صورت میں ملک گیر ہڑتال کا اعلان کر دیا.کراچی پریس کلب میں گڈز ٹرانسپوٹرز نے ہنگامی پریس کانفرنس کرتے ہوئے کہا ہے کہ شہر سے باہر جانے والی گاڑیوں کے آئے دن اغوائ کی واردات اور ود ہولڈنگ نام پر ٹیکس کی وصولی کسی طور پر قبول نہیں کی جائے گی۔ ان کا کہنا تھا کہ عالمی منڈی میں خام تیل دس سال کی کم ترین سطح پر آ چکا ہے لیکن پاکستانیوں کو سستے تیل کا فائدہ نہیں پہنچایا جا رہا۔ گڈز ٹرانسپورٹرز نے مطالبہ کیا ہے کہ اگر حکومت نے ٹیکس میں کمی اور گاڑیوں کے اغوائ کا سلسلہ نہ روکا تو ٹرانسپوٹرز مجبوراً چار فروری سے ملک گیر ہڑتال کرنے پر مجبور ہون گے۔


http://www.urdutimes.com/content/7518.html
چیچہ وطنی: پولیس مقابلے میں 3 ڈاکو ہلاک، 4 پولیس اہلکار زخمی
ساہیوال: سرکاری ریسٹ ہائوس چیچہ وطنی کے قریب جنگل میں پولیس اور ڈاکوئوں کے درمیان مقابلہ میں دو زیر حراست ملزموں سمیت تین ہلاک اور چار پولیس اہلکار زخمی ہو گئے۔ تفصیلات کے مطابق سی آئی اے سٹاف پولیس کی ٹیم اغواء برائے تاوان اور قتل کے زیر حراست دو ملزموں اعجاز وٹو اور رمضان کھوکھر کو لے کر چیچہ وطنی کے قریب جنگل میں ریکوری کے لیے جا رہے تھے کہ پولیس کی گاڑی پر حملہ کر کے پانچ نا معلوم ملزموں نے زیر حراست ملزموں کو چھڑا لیا اور سرکاری گن بھی چھین لی۔ مذاحمت کے دوران پولیس کانسٹیبل عثمان، نوید، اے ایس آئی امجد اور ایک نا معلوم اے ایس آئی زخمی ہو گئے جس پر پولیس نے ملزموں کا جنگل میں تعاقب کیا تو تین ملزم فائرنگ کے تبادلہ میں مارے گئے ۔ جن میں اعجاز وٹو اور رمضان کھوکھر کی لاشوں کی شناخت ہو گئی جب کہ ایک ملزم کی لاش کی شناخت نہیں ہو سکی تینوں لاشوں کو پوسٹ مارٹم کیلئے ڈسٹرکٹ ہیڈ کواٹر ہسپتال ساہیوال پہنچا دیا گیا جہاں میڈیل بورڈ پوسٹ مارٹم کر یگا۔ جب کہ اغواء برائے تاوان اور قتل کا ملزم جعفر اپنے ساتھیوں سمیت فرار ہو گیا پولیس صدر چیچہ وطنی نے مقدمہ درج کر کے تفتیش شروع کر دی ہے۔ یہاں یہ امر قابل ذکر ہے کہ 8 دسمبر کو ہائی سیکورٹی جیل ساہیوال کے ٹھیکیدار عمران حمید کو ملزموں نے تاوان کیلئے اغواء کر کے قتل کر دیا تھا جس کی لاش ایک ماہ آٹھ یوم بعد سی آئی اے سٹاف پولیس نے ملزم اعجاز وٹو کی نشاندہی پر شریف کالونی سے برآمد کی تھی۔ جس کے بعد پویس نے اعجاز وٹو اور رمضان کھوکھر کا عدالت سے تین روزہ جسمانی ریمانڈ لیا تھا تیسرا ملزم جعفر ابھی تک مفرور تھا۔


http://www.urdutimes.com/content/7516.html
زین قتل کیس، ملزم مصطفی کانجو اور دیگر ملزمان کو دوبارہ نوٹس جاری
لاہور: لاہور ہائیکورٹ کے جسٹس مظاہر علی اکبر نقوی کی سربراہی میں ڈویڑن بنچ نے کیس کی سماعت کی۔ ایڈیشنل پراسیکیوٹر جنرل عبد الصمد نے کہا کہ ٹرائل عدالت نے مدعی مقدمہ اور گواہوں کے منحرف ہونے کے بعد پراسیکیوشن کے گواہوں پر جرح کئے بغیر زین قتل کیس کافیصلہ سنایا۔ انہوں نے عدالت کو آگاہ کیا کہ سول عدالت نے بغیر لائسنس کلاشنکوف رکھنے کے مقدمے میں مصطفی کانجو کے بیرون ملک فرار ہونے پر ملزم مصطفی کانجو کو اشتہاری قرار دینے کی کاروائی کا آغاز کر دیا ہے۔ انہوں نے کہا کہ عدالت عالیہ نے اسی اپیل میں ملزمان سے جواب طلب کر رکھا ہے مگر ملزمان یا ان کا وکیل پیش نہیں ہوا لہذا عدالت انہیں اشتہاری قرار دینے کی کاروائی کا آغاز کرئے۔ جس پر عدالت نے ریمارکس دیتے ہوئے کہا کہ نوٹسز کی تعطیل کرانے کے باوجود اگر کوئی ملزم پیش نہ ہوا تو قانون کے مطابق کاروائی کا آگاز کیا جائے گا۔ عدالت نے یتیم طالبعلم زین قتل کیس کے ملزمان کی بریت کے خلاف حکومت پنجاب کیجانب سے دائر اپیل پر ملزم مصطفی کانجو اور دیگر ملزمان کو دوبارہ نوٹس جاری کرتے ہوئے تین فروری کے لئے نوٹس جاری کرتے ہوئے جواب طلب کر لیا۔


http://www.urdutimes.com/content/7510.html
خواجہ آصف کے حلقے میں ووٹوں کی تصدیق کا حکم
اسلام آباد: سپریم کورٹ نے وزیر دفاع خواجہ آصف کے حلقے این اے 110 میں ڈالے گئے ووٹوں کی تصدیق کا حکم دے کر 3 ماہ میں رپورٹ پیش کرنے کا حکم دے دیا۔ چیف جسٹس انور ظہیر جمالی کی سربراہی میں سپریم کورٹ کے 3 رکنی بینچ نے خواجہ آصف کے حلقے این اے 110 میں مبینہ دھاندلی کے حوالے سے معاملے کی سماعت کی۔ سماعت کے دوران سپریم کورٹ کی جانب سے حکم دیا گیا کہ این اے 110 سیالکوٹ میں کاونٹر فائل اور انگوٹھوں کے نشانات کی تصدیق کی جائے۔ عدالت نے اپنے ریمارکس میں کہا کہ ایسا لگتا ہے الیکشن ٹربیونل کے جج نے فیصلہ غصہ میں لکھا اگر کسی ووٹر نے 500 ووٹ ڈالے ہیں تو نادرا کی رپورٹ میں سامنے آ جائیں گی۔ سپریم کورٹ نے خواجہ آصف کے وکیل کو ہدایت کرتے ہوئے کہا کہ نادرا کی رپورٹ آنے پر اعتراض ہو تو اپیل دائر کریں۔ سپریم کورٹ نے نادرا کو انگوٹھوں کی تصدیق کر کے 3 ماہ میں رپورٹ پیش کرنے کا حکم دیتے ہوئے سماعت 3 ماہ کے لیے ملتوی کردی۔


http://www.urdutimes.com/news/12903.html
گلشن اقبال پارک میں خودکش دھماکہ، 69 افراد جاں بحق
لاہور، اسلام آباد: صوبائی دارالحکومت کے علاقہ علامہ اقبال ٹائون میں واقع تفریحی مقام گلشن اقبال پارک میں خودکش دھماکے کے نتیجے میں خواتین اور بچوں سمیت 69 سے زائد افراد جاں بحق جبکہ 300 سے زائد شدید زخمی ہو گئے۔ متعدد زخمیوں کی حالت تشویشناک ہونے کے باعث ہلاکتوں کی تعداد میں اضافے کا خدشہ ہے۔ دھماکہ اس قدر شدید تھا کہ اس کی آواز دور دور تک سنی گئی، دھماکے کی اطلاع ملتے ہی ریسکیو، پولیس اور بم ڈسپوزل سکواڈ کی ٹیمیں موقع پر پہنچ گئیں جبکہ پاک فوج کے دستے نے بھی امدادی کارروائیوں اور سیکیورٹی فرائض سر انجام دئیے۔ وزیر اعلیٰ پنجاب محمد شہباز شریف اور وفاقی وزیر داخلہ چوہدری نثار علی خان نے آئی جی پنجاب مشتاق سکھیرا سے دھماکے سے متعلق رپورٹ طلب کر لی۔ صدر مملکت ممنون حسین، وزیر اعظم نواز شریف، چاروں صوبوں کے وزرائے اعلیٰ، سابق صدر آصف علی زرداری، تحریک انصاف کے سربراہ عمران خان سمیت سیاسی قیادت نے دھماکے کے نتیجے میں قیمتی جانوں کے ضیاع پر انتہائی رنج و غم کا اظہار کیا ہے۔ تفصیلات کے مطابق اتوار کے روز لاہور کے گنجان آباد علاقے علامہ اقبال ٹائون کے وسط میں واقع تفریحی مقام گلشن اقبال پارک میں جھولوں کے قریب اچانک زور دار دھماکہ ہو گیا جس سے ہر طرف افراتفری مچ گئی۔ دھماکے کے نتیجے میں بچوں اور خواتین سمیت درجنوں افراد زخمی ہو گئے۔ پارک کے اطراف کی آبادیوں کے رہائشی حواس بحال ہونے پر فوری طور پر جائے وقوعہ پر پہنچے اور اپنی مدد آپ کے تحت زخمیوں کو ہسپتالوں میں پہنچانے کا سلسلہ شروع کیا۔ اطلاع ملتے ہی ریسکیو 1122، ایدھی ایمبولینسز، پولیس اور بم ڈسپوزل سکواڈ کی ٹیمیں موقع پر پہنچ گئیں جنہوں نے امدادی کارروائیوں کا آغاز کرتے ہوئے زخمیوں اور جاں بحق ہونے والوں کی لاشوں کو ہسپتالوں میں منتقل کیا۔ بعد ازاں پاک فوج کے جوانوں کا ریسکیو دستہ بھی موقع پر پہنچ گیا جس نے زخمیوں کو ہسپتالوں میں منتقل کرنے کے علاوہ سیکیورٹی کے فرائض بھی سر انجام دئیے۔ دھماکے کے بعد ڈی سی او الاہور کیپٹن (ر) محمد عثمان، ڈی آئی جی آپریشنز دیگر اعلیٰ حکام بھی موقع پر پہنچے اورامدادی کارروائیوں کی نگرانی کی۔ پاک فوج، پولیس، بم ڈسپوزل سکواڈ، سی ٹی ڈی اور فارنزک ماہرین نے جائے وقوعہ کو سیل کر کے شواہد اکٹھے۔ امدادی ٹیموں نے زخمیوں اور جاں بحق ہونے والوں کو شیخ زید ہسپتال، جناح ہسپتال سمیت قریب واقع نجی ہسپتالوں میں منتقل کیا۔ ڈی آئی جی آپریشنز ڈاکٹر حیدر اشرف نے بتایا کہ جائے وقوعہ سے ایک لاش ملی ہے جس کا دھڑ الگ ہے جس سے یہ بظاہر خودکش دھماکہ لگتا ہے لیکن اس حوالے سے شواہد اکٹھے کئے جا رہے ہیں۔ انہوں نے بتایا کہ پارک کے باہر پولیس کی گاڑی موجود ہوتی ہے جبکہ پارک انتظامیہ کی اپنی نجی سیکیورٹی بھی حفاظتی ڈیوٹیوں پر تعینات ہوتی ہے۔ وزیر اعلیٰ پنجاب محمد شہباز شریف، وفاقی وزیر داخلہ چوہدری نثار علی خان نے واقعہ پر آئی جی پنجاب سے اس کی رپورٹ طلب کر لی ہے۔ علاوہ ازیں صدر مملکت ممنون حسین، وزیر اعظم محمد نواز شریف، گورنر ملک محمد رفیق رجوانہ، وزیر اعلیٰ پنجاب محمد شہباز، وزیر اعلیٰ سندھ قائم علی شاہ، وزیر اعلیٰ خیبر پختوانخواہ، وزیر اعلیٰ خیبر پختوانخواہ ثنا اللہ زہری، سابق صدر مملکت آصف علی زرداری، تحریک انصاف کے سربراہ عمران خان، پیپلزپارٹی کے چیئرمین بلاول بھٹو زرداری، مسلم لیگ (ق) کے سربراہ چوہدری شجاعت حسین، جماعت اسلامی کے امیر سراج الحق سمیت دیگر نے لاہور میں ہونے والے دھماکے میں ہلاکتوں پر گہرے رنج و غم کا اظہار کرتے ہوئے کہا کہ دہشتگرد اس طرح کی بزدلانہ کارروائیاں کر کے ہمیں خوفزدہ نہیں کر سکتے۔ پاکستانی قوم دہشتگردی کے خلاف پر عزم ہے اور انشا اللہ آخری دہشتگرد کے خاتمے تک ان کا پیچھا کیا جائے گا۔ گلشن اقبال پارک میں دھماکے کے بعد تمام سرکاری ہسپتالوں میں ایمر جنسی نافذ کر دی گئی، چھٹی کر کے گھروں کو جانے والے ڈاکٹروں اور پیرا میڈیکل سٹاف کو دوبارہ ڈیوٹی پر بلا لیا گیا۔ تفصیلات کے مطابق گلشن اقبال پارک میں دھماکے کی اطلاع ملتے ہی محکمہ صحت نے تمام سرکاری ہسپتالوں میں ایمر جنسی نافذ کر کے میڈیکل سپرنٹنڈنٹ صاحبان سے رابطہ کر کے انہیں ایمر جنسی میں استعمال ہونے والی تمام ادویات کا وافر سٹاک رکھنے کے احکامات جاری کئے۔ ہسپتالوں کی انتظامیہ کی طرف سے گھروں کو چلے جانے والے تمام ڈاکٹروں اور پیرا میڈیکل سٹاف کو بھی ڈیوٹیوں پر واپس بلا لیا گیا۔ پولیس کی طرف سے کسی بھی ناخوشگوار واقعہ سے بچنے کے لئے ہسپتالوں کی سیکیورٹی بھی بڑھا دی گئی۔


http://www.urdutimes.com/news/12901.html
اقبال ٹاؤن میں دھماکہ، کالعدم تنظیم کے 4 دہشتگرد گرفتار
لاہور: محکمہ انسداد دہشت گردی نے جہاں ہفتہ کی رات ٹاؤن شپ میں کالعدم تنظیم کے 4 مبینہ دہشت گردوں کو گرفتار کیا تھا وہیں حساس اداروں کی طرف سے لاہور میں مبینہ خودکش بمبار داخل ہونے کی پیشی اطلاع کی دی گئی تھی۔ حساس اداروں کی رپورٹ میں انکشاف کیا گیا تھا کہ لوئر دیر سے پنجاب میں چار خودکش حملہ آور داخل ہو گئے ہیں تاہم ان کا ہدف حساس ادارے اور ایسٹر تہوار پر اقلیتی عبادت گاہیں ہو سکتی ہیں۔ کاؤنٹر ٹیرارزم ڈیپارٹمنٹ نے کارروائی کرتے ہوئے ایک گھر سے کالعدم تنظیم سے تعلق رکھنے والے 4 مبینہ دہشت گردوں کو گرفتار کیا تھا جنہوں نے ممکنہ طور پر لاہور میں تخریب کاری کیلئے خودکش حملہ آورز کے داخل ہونے کا انکشاف کیا تھا۔


http://www.urdutimes.com/news/12899.html
ہرنائی: کوئلے کی کان میں گیس بھرنے سے دھماکہ
کوئٹہ: بلوچستان کے علاقے ہرنائی میں کوئلہ کے کان میں گیس دھماکے سے 2 مزدور شدید زخمی ہوئے جنہیں فوری طور پر کوئٹہ منتقل کر دیا جن میں سے 1 کی حالت نازک بتائی جاتی ہے۔ پولیس کے مطابق ضلع ہرنائی کے علاقے میں کوئلہ کے کان میں گیس دھماکے سے 2 مزدور محمد ابراہیم اور ابراہیم شدید زخمی ہو گئے تھے جنہیں فوری طور پر بی ایم سی منتقل کر دیا گیا جن میں سے محمد ابراہیم کی حالت تشویشناک بتائی جاتی ہے۔


http://www.urdutimes.com/news/12898.html
لاہور: اقبال ٹاؤن میں خودکش دھماکہ، 61 افراد ہلاک
لاہور: پنجاب کے دارالحکومت لاہور میں خودکش دھماکے کے نتیجے میں کم سے کم 61 افراد ہلاک اور 296 سے زائد افراد زخمی ہو گئے ہیں جبکہ مزید ہلاکتوں کا خدشہ ظاہر کیا جا رہا ہے۔ تفصیلات کے مطابق لاہور کے اقبال ٹاؤن کے گلشن اقبال پارک میں دھماکہ ہوا، جس کے فوری بعد پولیس اور ریسکیو ادارے متاثرہ مقام پر پہنچے۔ پولیس نے لاہور کے اقبال ٹاؤن کے گلشن پارک میں ہونے والے دھماکے کو خودکش قرار دیا ہے۔ اقبال ٹاؤن کے ایس پی محمد اقبال نے بتایا کہ خودکش دھماکے میں 61 افراد ہلاک ہوئے ہیں جن میں زیادہ تعداد خواتین اور بچوں کی ہے۔ انھوں نے واقعے میں مزید ہلاکتوں کا خدشہ ظاہر کرتے ہوئے بتایا کہ دھماکے میں 296 سے زائد افراد زخمی بھی ہوئے ہیں۔ پولیس کے مطابق دھماکہ گلشن اقبال پارک اس حصے میں ہوا جہاں بچوں کے جھولے نصب تھے اور مذکورہ مقام پر شہریوں کی بڑی تعداد موجود تھی۔ پولیس نے جائے وقوعہ کو گھیرے میں لے کر تحقیقات کا آغاز کر دیا ہے۔ ریسکیو ذرائع کے مطابق دھماکہ گلشن اقبال پارک کے گیٹ نمبر ایک کے قریب موٹر سائیکل اسٹینڈ میں ہوا۔ ریسکیو ذرائع کا کہنا ہے کہ دھماکے میں زخمی ہونے والے 32 افراد کو شیخ زائد ہسپتال اور 25 زخمیوں کو جناح ہسپتال منتقل کیا گیا ہے جبکہ مزید زخمیوں کو لاہور کے متعدد ہسپتالوں میں منتقل کیا جارہا ہے۔ دھماکے کے فوری بعد حکومت نے لاہور کے تمام ہسپتالوں میں ایمرجنسی نافذ کر دی ہے اور پرائیویٹ ہسپتالوں کو بھی زخمیوں کے علاج معالجے کی ہدایت کردی ہے۔ دھماکے کے بعد لاہور اور اس اطراف کی سیکیورٹی ہائی الرٹ کر دی گئی ہے۔


http://www.urdutimes.com/news/12897.html
اسلام آباد کے ریڈزون میں پولیس اور مظاہرین میں جھڑپیں
اسلام آباد: اسلام آباد میں ممتاز قادری کے چہلم کے سلسلے میں منعقدہ جلسے کے بعد مظاہرین تمام رکاوٹیں عبور کرتے ہوئے پارلیمنٹ ہاؤس تک پہنچ گئے ہیں جہاں پولیس اور مظاہرین میں جھڑپیں جاری ہیں۔ مذہبی تنظیموں نے سابق گورنر پنجاب سلمان تاثیر کے قتل پر سزائے موت پانے والے ممتاز قادری کے چہلم کے سلسلے میں آج راولپنڈی کے لیاقت باغ میں جلسہ منعقد کیا گیا تھا۔ اس موقع پر انتظامیہ نے فیض آباد اور چاندنی چوک سمیت اسلام آباد جانے والے راستوں کو رکاوٹیں لگا کر بند کیا گیا تھا۔ تاہم جلسے کے اختتام پر مظاہرین تمام رکاوٹیں ہٹاتے ہوئے پارلیمنٹ ہاؤس کے سامنے تک پہنچ گئے۔ اس دوران پولیس کی جانب سے مظاہرین پر لاٹھی چارج بھی کیا گیا جب کہ آنسو گیس کا بھی استعمال کیا گیا۔ راولپنڈی اور اسلام آباد میں اس وقت تقریباً 25 ہزار مظاہرین سڑکوں پر موجود ہیں جس میں سے متعدد اس وقت ریڈ زون میں جناح ایونیو اور پارلیمنٹ ہاؤس تک پہنچ چکے ہیں جہاں پولیس سے ان کی پولیس سے جھڑپیں جاری ہیں۔


http://www.urdutimes.com/news/12895.html
لاہور: اقبال ٹائون میں دھماکہ، 20 افراد ہلاک، 60 زخمی
لاہور: لاہور کے علاقے علامہ اقبال ٹائون میں واقع گلشن اقبال پارک میں زوردار دھماکے کے نتیجے میں 20 افراد ہلاک جبکہ 60 زخمی ہو گئے ہیں جبکہ مزید ہلاکتوں کا خدشہ ظاہر کیا جا رہا ہے۔ لاہور کے اقبال ٹائون کے گلشن اقبال پارک میں دھماکہ ہوا، جس کے فوری بعد پولیس اور ریسکیو ادارے متاثرہ مقام پر پہنچے۔ ریسکیو ذرائع کے مطابق دھماکہ گلشن اقبال پارک کے گیٹ نمبر ایک کے قریب موٹر سائیکل اسٹینڈ میں ہوا۔ دھماکے کے بعد لاہور کے تمام ہسپتالوں میں ایمرجنسی نافذ کر دی گئی ہے۔ گلشن اقبال پارک میں ہونے والے دھماکے میں جاں بحق ہونے والوں کی بڑی تعداد خواتین اور بچوں کی بتائی جا رہی ہے۔ ریسکیو ٹیموں کے مطابق دھماکے کے وقت پارک میں بڑی تعداد میں لوگ موجود تھے۔ ان کا کہنا تھا کہ دھماکے میں زخمی ہونے والوں کو طبی امداد کیلئے ہسپتال منتقل کیا جا رہا ہے۔


http://www.urdutimes.com/news/12887.html
ماشکیل میں پاکستانی سروے ٹیم پر ایرانی فورسز کی فائرنگ
کوئٹہ: بلوچستان کے سرحدی علاقے ماشکیل میں پاکستانی سروے ٹیم پر ایرانی فورسز کی فائرنگ سے پاکستانی اہلکار بال بال بچ گئے۔ تفصیلات کے مطابق ضلع واشک کے علاقے ماشکیل میں پاک ایران سرحد پر ایرانی فورسز نے پاکستان سروے ڈیپارٹمنٹ کی ٹیم پر اچانک اندھا دھند فائرنگ کر دی تاہم فائرنگ سے پاکستانی اہلکار بال بال بچ گئے۔ لیویز ذرائع کے مطابق سروے ٹیم سرحد پر قائم چیک پوسٹ کے معائنے کیلئے جارہی تھی کہ چیک پوسٹ دونوں ملکوں میں سے کس کی حدود میں ہے۔ فائرنگ واقعہ کے خلاف پاکستان نے ایران سے احتجاج کیا ہے۔


http://www.urdutimes.com/news/12882.html
قرآن مجید سب سے زیادہ زبانوں میں پڑھی جانیوالی کتابوں میں سرفہرست
لاہور: یونیسکو اور دوسرے تحقیقی اداروں کے اشتراک سے شائع ہونے والی ایک تازہ رپورٹ میں انکشاف کیا گیا ہے کہ اس وقت دنیا میں جو کتاب سب سے زیادہ زبانوں میں پڑھی جاتی ہے وہ قرآن ہے۔ تاہم تحقیقی رپورٹ میں یہ بھی انکشاف کیا گیا ہے کہ 2015 تک دنیا میں مسلمانوں کی تعداد عیسائی مذہب کے ماننے والوں سے کم تھی۔ رپورٹ میں بتایا گیا ہے کہ مغرب میں بطور خاص گزشتہ بیس سے پچیس سالوں میں عام عیسائیوں نے انجیل کا مطالعہ ترک کر دیا ہے، لوگ گرجا گھروں میں بھی اب پہلے کی طرح بڑی تعداد میں نہیں جاتے، گزشتہ پچیس سالوں میں عیسائیوں نے اپنی کتاب انجیل کے مطالعے کی کمی کے ساتھ ساتھ اپنی عبادات کے معاملے میں بھی انتہائی سستی برتنی شروع کر دی ہے۔ اسلامی ممالک کے ساتھ ساتھ امریکا و یورپ میں بعض ایسے گرجے بھی ہیں جہاں لوگوں کو عبادت پر بلانے کی ترغیب دینے کیلئے انعامات بھی رکھے گئے ہیں۔ رپورٹ کے مطابق مسلمانوں کی الہامی کتاب عہد موجود میں 158 جدید و قدیم زبانوں میں ہر وقت پڑھی جاتی ہے۔


http://www.urdutimes.com/news/12881.html
مانسہرہ: لینڈ سلائیڈنگ سے چار گھر تباہ، 3 افراد جاں بحق
مانسہرہ: مانسہرہ کے گائوں جبوڑی میں لینڈ سلائیڈنگ سے چار گھر مکمل طور پر تباہ ہو گئے جبکہ تین افراد دب کر جاں بحق ہو گئے۔ این ڈی ایم اے کے ترجمان کا کہنا ہے کہ مانسہرہ کے جبوڑی گائوں میں لینڈ سلائیڈنگ کے باعث اب تک تین افراد جاں بحق ہوئے ہیں جبکہ واقعہ میں چار گھر مکمل طور پر تباہ ہوئے۔ لینڈ سلائیڈنگ سے گیارہ بکریاں، چار گائے، پانچ بھینسیں بھی ہلاک ہوئیں۔ این ڈی ایم اے کا کہنا ہے کہ متاثرین کی مدد کا عمل جاری ہے اور چار خاندانوں کو محفوظ مقام پر منتقل کیا گیا ہے جبکہ متاثرین میں 8 خیمے، 8 شیٹس، 16 کمبل، 16 رضائیاں اور چار گیس سلنڈر تقسیم کیے گئے ہیں۔


http://www.urdutimes.com/news/12880.html
بے نظیر انٹرنیشنل ایئرپورٹ پر جنید جمشید پر مشتعل ہجوم کا حملہ
راولپنڈی: گلوکاری چھوڑ کر مذہب کی جانب راغب ہونے والے اور ملبوسات کے معروف برانڈ کے مالک جنید جمشید پر بینظیر انٹرنیشنل ایئر پورٹ پر مشتعل ہجوم نے حملہ کیا۔ ہفتے کو رات گئے جنید جمشید پر ہونے والے حملے کی ویڈیو سوشل میڈیا پر گردش کر رہی ہے۔ مذہبی رہنما کے خلاف مشتعل افراد نعرے لگا رہے تھے، حملہ کرنے والے افراد کا دعویٰ تھا کہ جنید جمشید نے اسلام کی مقدس شخصیت کی توہین کی ہے، اس دوران 8 سے 10 افراد کے گروہ میں سے کئی نے ان پر جھپٹ کر حملہ کر دیا۔ حملہ کرنے والے افراد نے متعدد بار جنید جمشید کو گھونسے مارے ایک لمحے کے لیے ان کو چھوڑا لیکن پھر دوبارہ ان کو پکڑنے کی کوشش کی۔ بے نظیر بھٹو انٹرنیشنل ایئرپورٹ پر معروف نعت خواں جنید جمشید پر حملے اور تشدد کے خلاف درخواست ایئرپورٹ پولیس چوکی میں دیدی گئی ہے۔ ایئرپورٹ کے ٹرمینل منیجر کی جانب سے دی گئی درخواست پر پولیس نے واقعہ کی تحقیقات کا آغاز کر دیا ہے جبکہ ایئرپورٹ سیکیورٹی فورس نے بھی واقعہ کا نوٹس لے لیا ہے۔ ایئرپورٹ پر نصب کلوز سرکٹ کیمروں کی فوٹیج کی مدد سے نامعلوم حملہ آوروں کی نشاندہی کا عمل جاری ہے تاہم اے ایس ایف حکام کے مطابق حملہ آور کسی دوسرے شہر سے یہاں آئے تھے۔ جنید جمشید پر ہفتہ اور اتوار کی درمیانی رات گئے 7 نامعلوم افراد نے اس وقت حملہ کر دیا تھا جب وہ پی آئی اے کی پرواز پی کے 372 کے ذریعے کراچی سے اسلام آباد پہنچے تھے جہاں پر لائونج سے باہر نکلتے ہی مذکورہ مشتعل افراد نے نعرہ بازی کرتے ہوئے جنید جمشید پر تشدد کیا اور انہیں دھکے دیئے اس موقع پر سول ایوی ایشن اتھارٹی اور اے ایس ایف اہلکاروں نے بمشکل ان کی جان بچائی اور انہیں حفاظتی تحویل میں لینے کے بعد پولیس کی نگرانی میں ان کے گھر بھجوایا تاہم پولیس اور اے ایس ایف حکام کا کہنا ہے کہ مذکورہ افراد کی نشاندہی ہوتے ہی ان کے خلاف قانون کے مطابق سخت کاروائی کی جائے گی۔


http://www.urdutimes.com/news/12873.html
را افسر کی گرفتاری کے بعد مزید تیرہ ساتھی گرفتار
اسلام آباد: 'را' کے اعلیٰ افسر کی گرفتاری کے بعد اس کے مزید تیرہ ساتھیوں کو بھی پکڑ لیا گیا، پانچ سو سے زائد دہشتگردوں کے مسلمان بن کر ملک میں پھیل جانے کا انکشاف ہوا ہے۔ دوسری طرف گرفتار را کے افسر نے پاکستان میں سرکاری تعیناتی کا اعتراف کر لیا۔ حساس اداروں نے ملک میں پھیلے "را" کے ایجنٹوں کے خلاف آپریشن شروع کر دیا، کل بھوشن یادیو کی گرفتاری کے بعد اس کے مزید تیرہ ساتھیوں کو بھی پکڑ لیا گیا۔ پکڑے جانے والے افراد دہشتگردی، فرقہ وارانہ فسادات اور ٹارگٹ کلنگ میں ملوث ہیں تاہم ان کی گرفتاری کو خفیہ رکھا جا رہا ہے۔ ذرائع کے مطابق گرفتار افراد سے تفتیش کے بعد انکشاف ہوا ہے کہ بھارت میں تربیت حاصل کرنے والے 5 سو دہشتگرد پاکستان میں داخل ہو گئے ہیں جو مسلمان بن کر ملک میں دہشتگردی، مذہبی فسادات پھیلانے، فوج کے خلاف اکسانے اور دیگر ملک دشمن کارروائیوں میں ملوث ہیں۔ ذرائع کے مطابق چند روز میں کئی اہم افراد کی گرفتاری بھی متوقع ہے۔ دوسری طرف کل بھوشن یادیو سے تفتیش کرنے والی ٹیم نے حکومت کو ابتدائی رپورٹ پیش کر دی۔ رپورٹ کے مطابق "را" کے گرفتار افسر نے پاکستان میں سرکاری تعیناتی کا اعتراف کر لیا ہے۔ "را" کا افسر پاکستان میں دہشتگردی، علیحدگی پسندی اور فرقہ واریت کیلئے فنڈنگ بھی کرتا رہا۔ ملزم کے ساتھی کراچی اور بلوچستان میں اب بھی موجود ہیں۔


http://www.urdutimes.com/news/12870.html
سوات اور گردو نواح میں 4.4 شدت کا زلزلہ
سوات: سوات شہر اور گردو نواح میں زلزلے کے جھٹکے محسوس کئے گئے۔ ریکٹر سکیل پر زلزلے کی شدت 4.4 جبکہ گہرائی 174 کلو میٹر ریکارڈ کی گئی۔ تفصیلات کے مطابق اتوار کے روز سوات سے خیبر پختونخوا کے ملحقہ علاقوں میں زلزلے کے جھٹکے محسوس کئے گئے۔ زلزلے کے خوف سے لوگ اپنے گھروں سے باہر نکل آئے اور اللہ سے توبہ اور کلمہ کا ورد کرنا شروع کر دیا۔ زلزلہ پیما مرکز کے مطابق زلزلے کی شدت 4.4 ریکارڈ کی گئی جبکہ زلزلے کا مرکز کوہ ہندو کش کا پہاڑی سلسلہ تھا جس کی گہرائی 174 کلومیٹر تھی۔ زلزلے میں کسی بھی قسم کا جانی اور مالی نقصان نہیں ہوا۔


http://www.urdutimes.com/news/12868.html
مظفر گڑھ اور جھنگ میں ٹریفک حادثات، 13 افراد ہلاک
مظفر گڑھ، جھنگ: مظفر گڑھ اور جھنگ میں ٹریفک کے دو مختلف حادثات میں 13 افراد ہلاک ہو گئے۔ تفصیلات کے مطابق مظفر گڑھ میں آئل ٹینکر الٹنے کے باعث لگنے والی آگ کے نتیجے میں ہلاک ہونے والوں کی تعداد 6 ہو گئی ہے۔ تفصیلات کے مطابق مظفر گڑھ کے قریب تیز رفتار آئل ٹینکر موڑ کاٹتے ہوئے الٹ گیا تھا۔ جس کے نتیجے میں آئل ٹینکر میں آگ لگ گئی۔ واقعہ اچانک ہوا کہ اردگرد موجود لوگوں کو اپنے بچاؤ کا بھی موقع نہ ملا اور 14 افراد اس کی لپیٹ میں آگئے۔ 3 افراد موقع پر ہی ہلاک ہو گئے جبکہ دیگر زخمیوں کو ڈسٹرکٹ ہیڈ کوارٹر ہسپتال مظفر گڑھ منتقل کیا گیا جہاں ابتدائی طبی امداد کے بعد انہیں ملتان کے نششتر ہسپتال بھجوا دیا گیا۔ نشتر ہسپتال میں علاج کے دوران 3 افراد ہلاک ہو گئے ہیں جس کے بعد واقعے میں ہلاک افراد کی تعداد 6 ہوگئی ہے جبکہ دیگر زخمیوں کی حالت بھی تشویشناک ہے۔ واضح رہے کہ گزشتہ ایک ماہ کے دوران پنجاب میں آئل ٹینکرز کو پیش آنے والے حادثات میں اب تک 24 سے زائد افراد ہلاک ہو چکے ہیں۔ ادھر ملتان روڈ پر ٹرالر کا ٹریکٹر ٹرالی سے تصادم کے نتیجے میں ایک ہی خاندان کے 7 افراد ہلاک جبکہ 2 افراد زخمی ہو گئے۔ جھنگ میں ملتان روڈ پر تیز رفتار ٹرالر مخالف سمت سے آنے والے ٹریکٹر ٹرالر سے ٹکرا گیا۔ تصادم کے نتیجے میں ایک ہی خاندان کے 7 افراد ہلاک جبکہ 2 افراد زخمی ہو گئے۔ ریسکیو ٹیموں نے جائے وقوعہ پر پہنچ کر زخمیوں کو ہسپتال منتقل کیا جہاں انہیں طبی امداد فراہم جا رہی ہے۔ پولیس کا کہنا ہے کہ ہلاک افراد میں 2 خواتین اور ایک بچہ بھی شامل ہیں، ضابطے کی کارروائی کے بعد لاشوں کو ورثا کے حوالے کر دیا گیا ہے۔


http://www.urdutimes.com/news/12866.html
دوسری شادی کرنے پر بیوی کے ہاتھوں شوہر قتل
سوات: مینگورہ میں دوسری شادی کرنے پر بیوی نے فائرنگ کر کے شوہر کو قتل کر دیا۔ تفصیلات کے مطابق وادی سوات کے شہر مینگورہ کے رہائشی شیر علی نے چند ماہ قبل دوسری شادی کی تھی، جس کی وجہ سے اس کی پہلی بیوی سے آئے روز نوک جھونک چلتی رہتی تھی، ہفتے اور اتوار کی رات بھی شیر علی اور اس کی پہلی بیوی میں جھگڑا ہوا اور بیوی نے گھر میں موجود ٹی ٹی پستول سے اس پر فائرنگ کر دی۔ شیر علی موقع پر ہی دم توڑ گیا اور بیوی فرار ہو گئی۔ پولیس کا کہنا ہے کہ مقتول کی لاش کو اس کے لواحقین کے حوالے کر دیا گیا ہے جبکہ مقدمے کا اندراج کر کے واقعے کی تحقیقات بھی شروع کر دی گئی ہے۔


http://www.urdutimes.com/news/12865.html
پٹھانکوٹ حملہ، پاکستانی تحقیقاتی ٹیم بھارت پہنچ گئی
لاہور، نئی دہلی: پٹھان کوٹ واقعے کی تحقیقاتی ٹیم خصوصی پرواز کے ذریعے بھارت پہنچ گئی ہے۔ میڈیا رپورٹ کے مطابق تحقیقاتی ٹیم کی سربراہی ایڈیشنل آئی جی سی ٹی ڈی پنجاب رائے طاہر کر رہے ہیں جبکہ دیگر ارکان میں کرنل تنویر، کرنل عرفان مرزا، عظیم ارشد اور شاہد تنویر شامل ہیں۔ جے آئی ٹی پیر کے روز نئی دہلی میں بھارتی تحقیقاتی اداروں کے اعلیٰ حکام سے ملاقات کرے گی اور منگل کو ٹیم کے ارکان پٹھان کوٹ ایئربیس پہنچیں گے، جہاں وہ ایس پی گورداس پور سمیت 17 گواہوں کے بیانات اور وہاں سے ملنے والے شواہد قلم بند کرے گی۔ ٹیم تحقیقات مکمل کرنے کے بعد 31 مارچ کو واپس پاکستان آئے گی۔ واضح رہے کہ مودی سرکار نے رواں ماہ کے اوائل میں پاکستانی حکام کو پٹھان کوٹ واقعے کی تحقیقات کے لیے آنے کی اجازت دی تھی۔


http://www.urdutimes.com/news/12822.html
آنیوالی نسلوں کو کمزور نہیں مضبوط پاکستان دینگے، سعد رفیق
لاہور: وفاقی وزیر ریلوے خواجہ سعد رفیق نے کہا ہے کہ ہم آنے والی نسلوں کو کمزور پاکستان نہیں دینا چاہتے۔ ماضی میں بہت وقت ضائع کر دیا اب اس کی گنجائش نہیں ہے۔ آنے والے دس سال پاکستان کی ترقی کے لیے بہت اہم ہیں۔ سی پیک پاکستان کے لیے انتہائی اہم منصوبہ ہے اسے متنازعہ نہیں بنانا چاہیئے۔ یہ ایک ایسا منصوبہ ہے جس سے پاکستان کے ٹرانسپورٹیشن نظام کو بہت ترقی ملے گی۔ پاکستان ریلوے پسنجر اور فریٹ کے شعبہ میں پبلک پرائیویٹ پارٹنر شپ کی خواہاں ہے۔ وہ آج ٹرانسپورٹ کے ڈھانچہ کی ترقی میں پبلک پرائیویٹ پارٹنر شپ کا کردار کے موضوع پر سیمینار سے خطاب کر رہے تھے۔ سیمینار کا انعقاد پاکستان ریلوے اور چارٹرڈ انسٹیٹیوٹ آف لاجسٹک اینڈ ٹرانسپورٹ پاکستان نے مشترکہ طور پر کیا تھا۔ وفاقی وزیر ریلوے نے مزید کہا کہ پاکستان میں ٹرانسپورٹ کے شعبہ میں پبلک پرائیویٹ پارٹنر شپ کے تحت ترقی کے بہت مواقع ہیں اور ہمیں ان مواقعوں کو ضائع نہیں کرنا چاہیئے۔ پاکستان میں پبلک پرائیویٹ پارٹنر شپ کی بہت کمی ہے۔ پرائیویٹ سیکٹر سے اچھے بزنس مینوں کو آگے آنا چاہیئے۔ ریلوے کے ڈھانچہ اور رولنگ سٹاک میں ترقی کی بہت گنجائش ہے اور ہم اس شعبہ کو بہت آگے لے کر جانا چاہتے ہیں لیکن وسائل کی کمی کی وجہ سے ہم ایسا نہیں کر پائے۔ پرائیویٹ شعبہ تعاون کرے تو پاکستان میں مختلف روٹس پر انہیں کام کا موقعہ فراہم کیا جا سکتا ہے۔ انہوں نے کہا کہ موجودہ حالات کے تناظر میں پاکستان کو علاقائی سطح پر اپنے تعلقات کو فروغ دینا چاہیئے۔ ایران کے ساتھ ہمارے برادرانہ تعلقات ہیں اور ایران سے اقتصادی پابندیوں کا خاتمہ بھی ہو چکا ہے اور ایران کے سرمایہ کار دوسرے ممالک میں سرمایہ کاری کے خواہش مند بھی ہیں۔ اس سے پہلے کہ انڈیا وہاں پہنچے ہمیں ایران کے سرمایہ کاروں کو پاکستان میں سرمایہ کاری کے لیے راغب کرنا چاہیئے کیونکہ ہمسایہ ملک ہونے کے ناطے ہم ایک دوسرے کے ساتھ اشتراک سے مشترکہ منصوبے شروع کر سکتے ہیں۔ خواجہ سعد رفیق نے کہا کہ ایم ایل ون کے بعد پاکستان ریلوے ایم ایل ٹو اور تھری پر آئندہ ایک سے دو سال میں عملی طور پر کام شروع کرنا چاہتا ہے اس کے علاوہ پاکستان ریلوے میں پبلک پرائیویٹ پارٹنر شپ کے تحت بہت سے منصوبے شروع کیے جاسکتے ہیں اور پاکستان ریلوے پرائیویٹ شعبہ کو ان منصوبوں میں سرمایہ کاری کے لیے دعوت دیتا ہے۔ انہوں نے کہا کہ سی پیک کے تحت بھی آنے والے سالوں میں پاکستان ریلوے میں بہت سے منصوبے شروع کیے جائیں گے۔ سی پیک پاکستان کے لیے بہت اہم منصوبہ ہے جس سے نہ صرف پاکستان بلکہ پاکستان کے ہمسایہ ممالک میں بھی ترقی کی نئی راہیں کھلیں گی ہمیں قومی مفاد کو اولیں ترجیح دیتے ہوئے اس منصوبے پر تنقید نہیں کرنی چاہیئے کیونکہ اس کو متنازعہ بنانے سے ہمیں قومی سطح پر بہت نقصان ہو گا سیمینار سے چیف ایگزیکٹو ریلوے جاوید انور چارٹرڈ انسٹیٹیوٹ آف لاجسٹک اینڈ ٹرانسپورٹ پاکستان یو کے کے آنریری سیکرٹری ہمایوں راشد اور اے وی ایم فاروق عمر و دیگر مقررین نے بھی خطاب کیا جبکہ سیمینار کے آخری سیشن کی صدارت چیرپرسن پاکستان ریلویز مسز پروین آغا نے کی۔


http://www.urdutimes.com/news/12818.html
فرنٹیئر کور بلوچستان کی 58ویں بیج کی پاسنگ آؤٹ پریڈ
کوئٹہ: فرنٹیئر کور بلوچستان کی 58ویں بیج کی پاسنگ آؤٹ پریڈ ٹریننگ سنٹر لورالائی میں منعقد ہوئی۔ پریڈ میں تربیت مکمل کرنے والے 4476 جوانوں نے حصہ لیا۔ مہمان خصوصی جناب لیفٹیننٹ جنرل عامر ریاض کمانڈر سدرن کمانڈ پریڈ گراؤنڈ پہنچے تو ایک چاق و چوبند دستے نے انہیں گارڈ آف آنر پیش کیا۔ مہمان خصوصی نے پریڈ کا معائنہ کیا۔ تربیت مکمل کرنے والے جوانوں نے ملک سے وفاداری کا حلف اُٹھاتے ہوئے مادر وطن کی سرحدوں کی دفاع اور اپنی ذمہ داریوں کو پوری لگن اور محنت سے ادا کرنے کا عہد کیا۔ مہمان خصوصی نے تربیت کے دوران بہترین کارکردگی کا مظاہرہ کرنے والے جوانوں میں انعامات تقسیم کئے۔ بہترین مجموعی کارکردگی کا اعزاز ریکروٹ محمد رضوان نے حاصل کیا۔ بہترین چیمپیئن کمپنی کا اعزاز طفیل کمپنی کو دیا گیا۔ ٹریننگ سنٹر لورالائی کے چیف انسٹرکٹر لیفٹیننٹ کرنل احسن جہانگیر نے تربیت کے مختلف مراحل کے بارے میں تفصیلات بتائیں۔ پریڈ سے خطاب کرتے ہوئے مہمان خصوصی جناب لیفیٹننٹ جنرل عامر ریاض کمانڈر سدرن کمانڈ نے پریڈ کے بلند معیار کی تعریف کی اور یقین ظاہر کیا کہ تربیت حاصل کرنے والے جوان فرنٹیئر کور بلوچستان کی روشن روایات کو برقرار رکھیں گے۔ انہوں نے کہا کہ امن و امان کے قیام میں فرنٹیئر کور کی قربانیاں ناقابل فراموش ہیں اس لیے بلوچستان کے زیادہ سے زیادہ نوجوان فرنٹیئر کور میں شمولیت اختیار کر کے قومی یکجہتی اور دفاع وطن کی ذمہ داری میں اپنا کردار ادا کریں۔ انہوں نے آخر میں تربیت مکمل کرنے والے جوانوں کو مبارک باد دیتے ہوئے اس اعتماد کا اظہار کیا کہ وہ قوم کی توقعات پر پورا اُتریں گے اور محنت، ہمت اور جذبے سے اپنی تمام ذمہ داریوں کو احسن طریقے سے ادا کریں گے۔ تقریب کے آخر میں مارچ پاسٹ ہوا مہمان خصوصی نے سلامی لی۔ تقریب میں قبائلی عمائدین، صوبائی وزرا، معتبرین، اعلیٰ سول اور فوجی حکام اور تربیت مکمل کرنے والے جوانوں کے والدین کے علاوہ شہریوں کی بڑی تعداد نے شرکت کی۔


http://www.urdutimes.com/news/12798.html
صدر ممنون حسین سے ایرانی صدر حسن روحانی کی ملاقات
اسلام آباد: صدر مملکت ممنون حسین نے کہا ہے کہ پاکستان ایران کے ساتھ تجارتی اور اقتصادی رابطوں کے فروغ کا خواہاں ہے، پاک ایران گیس پائپ لائن منصوبے کی تکمیل سے توانائی ضروریات پوری کرنے میں مدد ملے گی ان خیالات کا اظہار انہوں نے ہفتہ کے روز ایرانی ہم منصب حسن روحانی سے ملاقات کے دوران گفتگو کرتے ہوئے کیا، ایوان صدر سے جاری بیان کے مطابق دونوں ممالک کے صدور کے درمیان ہونے والی ملاقات میں دو طرفہ تعلقات، تجارت، اور مختلف شعبوں میں تعاون بڑھانے سمیت باہمی دلچسپی کے اہم امور پر تبادلہ خیال کیا گیا اس موقع پر ایرانی صدر حسن روحانی کے ہمراہ ان کے وفد کے اراکین بھی موجود تھے۔ صدر مملکت ممنون حسین نے ایرانی ہم منصب کو دورہ پاکستان پر خوش آمدید کہا اور کہا کہ پاکستان اور ایران کے درمیان گہرے برادرانہ تعلقات ہیں اور یہ تعلقات مذہبی، ثقافتی، اور رشتوں میں بندھے ہوئے ہیں، انہوں نے کہا کہ پاکستان اور ایران کے درمیان مختلف شعبوں میں تعاون کے مواقع موجود ہیں، دونوں ممالک ایک دوسرے کے وسائل سے بھرپور فائدہ اٹھا سکتے ہیں، پاک ایران گیس لائن منصوبہ خطے میں تونائی بحران کے خاتمے کے لیے اہم منصوبے کی تکمیل سے توانائی کی ضروریات پوری ہونے میں مدد ملے گی، اس موقع پر ایرانی صدر حسن روحانی نے کہا کہ پاک ایران برادر ملک ہیں اور دونوں ممالک کو مشترکہ ایشوز کے چیلنجرز درپیش ہیں جن سے مشترکہ طور پر ہی نمٹا جا سکتا ہے، پاکستان کی ترقی ایران کی ترقی ہے، پاکستان میں معاشی استحکام ایرام کا معاشی استحکام ہے، ایران پاکستان کے ساتھ مختلف شعبوں تعاون کو فروغ دینا چاہتا ہے جس سے علاقائی رابطووں کو فروغ ملے گا، حسن روحانی نے دہشت گردی کی عنفریت کے خاتمے کے لیے پاکستان کے کرادار کو سراہتے ہوئے کہا کہ دہشت گردی کے خاتمے کے لیے مسلح افواج کے جوانوں کی قربانیاں لازوال ہیں، فوجی جوانوں کی قربانیوں کے باعث پاکستان میں امن و امان کی صدرتحال بہتر ہو رہی ہے۔


http://www.urdutimes.com/news/12750.html
سانحہ ماڈل ٹائون: ایس پیز نے فائرنگ کا حکم دیا، گواہ
لاہور: سانحہ ماڈل ٹائون استغاثہ کیس کے حوالے سے منہاج القرآن کے مزید دو عینی شاہد زخمی گواہوں محمد علی اور اکرام اللہ نے انسداد دہشتگردی کی عدالت کے جج خواجہ ظفر اقبال کے روبرو اپنا بیان قلمبند کروایا۔ گواہان نے بتایا کہ منہاج القرآن کے مرکزی گیٹ کے سامنے گرائونڈ میں ایس پی ندیم اور ایس پی معروف صفدر واہلہ اور ڈاکٹر طاہر القادری کی رہائش گاہ کے باہر ایس پی سیکیورٹی سلیمان کے حکم پر کانسٹیبلوں، گن مینوں اور فلائنگ سکواڈ کے مسلح اہلکاروں نے عوامی تحریک کے پرامن کارکنان پر فائرنگ اور لاٹھی چارج کا حکم دیا، ایس پی ندیم کارکنوں کے سروں پر ڈنڈے مارتے رہے۔ عینی شاہد اکرام اللہ نے انسداد دہشتگردی کی عدالت کے جج خواجہ ظفر اقبال کو اپنے پیٹ پر لگنے والی گولیوں کے زخم بھی دکھائے اور بتایا کہ اب تک میرے پانچ آپریشن ہو چکے ہیں اور علاج جاری ہے کیونکہ گولی میرے پیٹ سے آر پار ہو گئی تھی، جب طالب علم زخمی گواہ محمد علی اپنے اوپر ہونے والے تشدد کی روداد قلمبند کروا رہا تھا تو عدالت میں سناٹا چھا گیا، وہاں پر موجود قیدی بھی آبدیدہ نظر آئے۔ محمد علی نے بتایا کہ تشدد کرتے ہوئے پولیس اہلکار مجھے اغواء کر کے نامعلوم مقام پر لے گئے، وہاں بھی مجھ پر بہیمانہ تشدد کیا گیا۔ موقع کے گواہ اور زخمی اکرام اللہ نے اپنا بیان قلمبند کرواتے ہوئے کہا کہ میں سربراہ عوامی تحریک ڈاکٹر محمد طاہر القادری کی رہائش گاہ کے باہر موجود تھا کہ وہاں پر 301 ماڈل ٹائون ایم بلاک کے سامنے ایس پی سیکیورٹی سلیمان علی خان فلائنگ سکواڈ اور گن مینوں کے ہمراہ کھڑا تھا اور کارکن محاصرے کے خلاف نعرے لگا رہے تھے اسی اثناء ایس پی سلیمان علی خان نے فلائنگ سکواڈ اور اپنے گن مینوں کو فائرنگ کا حکم دیا۔ کانسٹیبل ایس ایم جی گنوں سے مسلح تھے اور ان کی ٹارگیٹڈ فائرنگ سے درجنوں کارکن زخمی ہو کر گرپڑے، اس دوران کانسٹیبلوں اور گن مینوں کی طرف سے لاٹھی چارج بھی کیا جاتا رہا اور کارکنوں پر ڈنڈوں، ٹھڈوں سے تشدد کیا گیا۔ گواہان نے بتایا مذکورہ دونوں ایس پیز منہاج القرآن گرائونڈ میں للکارے مارتے رہے کہ ان کو پکڑ لیں اور مار دیں اور ان کو ایسا سبق سکھائیں کہ یہ یاد رکھیں۔ اس کے ساتھ ساتھ وہ خود بھی بھاگتے ہوئے کارکنوں کے سروں پر ڈنڈے مارتے رہے، اکرام اللہ نے کہا کہ میری آنکھوں کے سامنے کانسٹیبل طیب طارق نے معراج دین پر فائرنگ کی اور کانسٹیبل احسن عابد کا فائر محمد ارسلان کی بائیں ٹانگ پر لگا اور دلاور کانسٹیبل کا فائر مجھے لگا اور گولی میرے پیٹ سے آر پار ہو گئی۔ استغاثہ کے مزید گواہان آج 26 مارچ کو اپنا بیان قلمبند کروائیں گے۔ عدالتی کارروائی کے بعد پاکستان عوامی تحریک کے چیف آرگنائزر میجر (ر) محمد سعید، رائے محمد بشیر ایڈووکیٹ، مستغیث جواد حامد، نعیم الدین چوھری ایڈووکیٹ، مرکزی سیکرٹری اطلاعات نوراللہ صدیقی، سردار غضنفر حسین خان ایڈووکیٹ، چودھری محمد شکیل ممکا ایڈووکیٹ، چودھری محبوب حسین ایڈووکیٹ، فرزند علی مشہدی ایڈووکیٹ نے عدالت کے احاطے کے باہر میڈیا سے گفتگو کرتے ہوئے کہا کہ پاکستان کی تاریخ کے اس بدترین ظلم کے خلاف موقع کے عینی شاہدین عدالت کو حقائق بتا رہے ہیں اور مزید گواہ بھی پیش کیے جائینگے، ہم نے انصاف کیلئے قانونی راستہ اختیار کیا ہے اور امید رکھتے ہیں کہ ان ٹھوس شہادتوں کی بناء پر سانحہ ماڈل ٹائون کے تمام کردار اپنے انجام کو پہنچیں گے۔


http://www.urdutimes.com/news/12748.html
ایرانی صدر حسن روحانی دو روزہ سرکاری دورہ پر پاکستان پہنچ گئے
اسلام آباد: ایرانی صدر ڈاکٹر حسن روحانی دو روزہ سرکاری دورہ پر پاکستان پہنچ گئے ہیں۔ ایرانی صدر کے نور خان ائیر بیس پہنچنے پر وزیراعظم نواز شریف، معاون خصوصی طارق فاطمی سمیت دیگر حکام نے ایرانی صدر کا پرتپاک استقبال کیا۔ ذرائع کے مطابق ایرانی صدر کے اس دورہ کے دوران پاکستان اور ایران کے مابین تجارتی حجم کو بڑھانے اور مزید شعبوں میں تعاون ہونے کا امکان ہے جبکہ ایران پر عائد پابندیاں ہٹائے جانے کے بعد التوا کا شکار پاک ایران گیس پائپ لائن منصوبہ پر بھی بات چیت کی جائے گی۔


http://www.urdutimes.com/news/12677.html
روس میں پھنسے 48 پاکستانیوں کو وطن بھیج دیا گیا ہے، دفتر خارجہ
اسلام آباد: ترجمان دفتر خارجہ محمد نفیس زکریا نے کہا ہے کہ روس کے ائیر پورٹ پر محصور پاکستانی تاجروں میں سے 48 پاکستانیوں کو واپس بھیجا جا چکا ہے اور باقی 84 پاکستانیوں کو بھی ملک واپس لایا جا رہا ہے، ماسکو میں پاکستانی سفارتخانے کے اہلکار کو ایئر پورٹ پر پاکستانیوں تک رسائی نہیں دی جا رہی جبکہ اسلام آباد میں روسی سفارتخانے کے ساتھ سابطے میں ہیں، وزیراعظم نواز شریف 31 مارچ کو امریکا کا دورہ کریں گے، جہاں وہ جوہری توانائی سربراہی اجلاس میں شرکت کریں گے، وزیراعظم نواز شریف اور بھارتی وزیراعظم نریندر مودی کی واشنگٹن میں ملاقات کی کوئی تجویز نہیں، اگر باقاعدہ کوئی تجویز آئی تو غور کیا جائے گا، ایرانی صدر حسین روحانی وزیراعظم نواز شریف کی دعوت پر پاکستان کا دورہ کریں گے، پاکستان میں اقلیتوں کے حقوق کو تسلیم کیا جاتا ہے، پاکستان افغانستان میں امن اور ترقی کا خواہاں ہے، افغانستان میں مفاہمتی عمل کے لیے کوششیں جاری ہیں، چار ملکی اجلاس افغان حکومت اور طالبان سے مذاکرات کے بعد ہو گا، پٹھانکوت واقعہ کی تحقیقاتی ٹیم 27 مارچ کو بھارت جائے گی۔ ان خیالات کا اظہار انھوں نے جمعرات کے روز ہفتہ وار بریفینگ کے دوران کیا۔ انھوں نے کہا کہ روس میں موجود پاکستانی محصور تاجروں سے متعلق اسلام آباد میں روسی سفارتخانے سے بھی بات کی جا رہی ہے، پاکستانی شہریوں کو واپس بھیجنے کی وجوہات معلوم کی جا رہی ہیں، ماسکو میں پاکستانی سفارتخانے کے اہلکار کو ایئر پورٹ پر پاکستانیوں تک رسائی نہیں ملی جبکہ روس کے ایک ائیر پورٹ سے 48 پاکستانیوں کو واپس بھیجا جا چکا ہے اور باقی 84 پاکستانیوں کو بھی ملک واپس لایا جا رہا ہے، انہوں نے کہا کہ وزیراعظم نواز شریف 31 مارچ کو امریکا کا دورہ کریں گے، جہاں وہ جوہری توانائی سربراہی اجلاس میں شرکت کریں گے، امریکی سینیٹ کی رپورٹ میں پاکستان کے جوہری پروگرام کو محفوظ قرار دیا گیا اور پاکستان نے جوہری پروگرام محفوظ بنانے کے لیے اعلیٰ اقدامات کیے جس پر کسی قسم کے کوئی خدشات نہیں ہیں۔ وزیراعظم نوازشریف اور بھارتی وزیراعظم نریندر مودی کی واشنگٹن میں ملاقات کی کوئی تجویز نہیں، اگر باقاعدہ کوئی تجویز آئی تو غور کیا جائے گا، انہوں نے کہا کہ یوم پاکستان دنیا بھر میں پاکستانی سفارتخانوں اور ہائی کمشنر میں تقاریب کا اہتمام کیا گیا، کشمیری رہنمائوں کا نئی میں پاکستانی ہائی کمیشن جانا کوئی نئی بات نہیں۔ ترجمان دفتر خارجہ نے کہا ایرانی صدر حسین روحانی وزیراعظم کی دعوت پر پاکستان کا دورہ کریں گے، ایرانی صدر کا بطور صدر پاکستان کا یہ پہلا دورہ ہے، اس لیے یہ بہت اہمیت کا حامل ہے، ایرانی صدر پاکستانی ہم منصب ممنون حسین، وزیراعظم نواز شریف سمیت اہم شخصیات سے ملاقاتیں کریں گے جس میں دو طرفہ تعلقات، باہمی دلچسپی اور علاقائی امور، عالمی امور تبادلہ خیال کیا جائے گا۔ ہندو کمیونٹی کے حوالے سے بات کرتے ہوئے ترجمان دفتر خارجہ کا کہنا تھا کہ پاکستان میں اقلیتوں کے حقوق کو تسلیم کیا جاتا ہے، جبکہ تمام ہندو اپنا مذہبی تہوار پوری آزادی سے مناتے ہیں۔ ایک سوال کے جواب میں ان کا کہنا تھا کہ افغانستان کا مسئلہ صرف بات چیت سے ہی حل ہو سکتا ہے، پاکستان افغانستان میں امن اور ترقی کا خواہاں ہے، افغانستان میں مفاہمتی عمل کے لیے کوششیں جاری ہیں، چار ملکی اجلاس افغان حکومت اور طالبان سے مذاکرات کے بعد ہو گا، طالبان کے لیے افغانستان کے صدر اشرف غنی کی مذاکرات کی دعوت اب بھی ہے، افغان مفاہمتی عمل مشکل ہے فریقین کوشش کر رہے ہیں۔ ترجمان دفتر خارجہ نفیس ذکریا کا مزید کہنا تھا کہ کشمیر متنازع علاقہ ہے، مسئلہ اقوام متحدہ میں موجود ہے، پٹھانکوت واقع کی تحقیقاتی ٹیم 27 مارچ کو بھارت جائے گی، پاکستان میں داعش کی کوئی تنظیم موجود نہیں، قومی ٹی ٹونٹی ٹیم کے کپتان شاہد آفریدی کے کشمیری تماشائیوں کے حوالے سے بیان کے متعلق انھوں نے کہا کہ شاہد آفریدی کا ایسا کوئی بیان نظر سے نہیں گزرا ہے۔


http://www.urdutimes.com/news/12673.html
چوبیس (ن) لیگیوں کا تحر یک انصاف میں شمولیت کا اعلان
لاہور: سابق گورنر و تحریک انصاف پنجاب کے صدارتی امیدوار چوہدری محمد سرور سے ملاقات میں (ن) لیگ کے 24 راہنمائوں نے ساتھیوں سمیت تحریک انصاف میں شمولیت کا اعلان کر دیا۔ جمعرات کے روز (ن) لیگ کے لاہور سے محمد ارشد خان 'ایاز خان' عامر اقبال 'ابرار احمد جبکہ ساروکی سے چوہدری محمد آصف' باواختر حسین' محمد اصغر وڑائچ' عامر شہزاد' محمد احسن رندوھاوا' طارق محمود غوری' چوہدری امجد پرویز' محمد عارف وڑائچ سمیت دیگر نے چوہدری محمد سرور سے انکے دفتر میں ملاقات کی اور تحریک انصاف میں باقاعدہ شمولیت کا اعلان کر دیا ہے جبکہ اس موقعہ پر چوہدری سرور نے پارٹی میں شامل ہونیوالوں کو خوش آمدید کہتے ہوئے کہا کہ عمران خان اور تحریک انصاف کی کامیاب اور عوام دوست پالیسوں کی وجہ سے تحریک انصاف عوام کی حقیقی جماعت بن چکی ہے۔ انہوں نے کہا کہ کرپٹ حکمرانوں کے ہاتھوں کو بھی 'کڑے' لگانا ہوں گے' (ن) لیگ صرف باتیں کرتی ہے عملی طور پر ان کی کارکردگی زیرو ہے' کرپٹ اور نااہل حکمرانوں سے چھٹکارہ پوری قوم کی آواز بن چکی ہے 'کمیشن مافیا' پر مبنی حکمران 20 سال بھی اقتدار میں رہے لوڈشیڈنگ جیسے ختم نہیں ہو گی' کرپشن کرنیوالی سیاسی جماعتیں ماضی کا حصہ بن جائیں گی آنیوالی حکو مت پاکستان تحریک انصاف کی ہی ہو گی 'لاہور کو 'پیرس' بنانے کا دعویٰ کرنیوالے حکمرانوں نے غریبوں کیلئے مہنگائی اور مسائل کے پہاڑ بنا دیئے ہیں آنیوالی نسلیں حکمرانوں کو کسی صورت معاف نہیں کریںگی بلکہ ان سے ایک ایک ظلم اور ناانصافی کا حساب لیں گے۔ انہوں نے کہا کہ 2018 تک بھی لوڈشیڈنگ ختم نہ ہونے حکومتی تصدیق کے بعد ثابت ہو چکا ہے کہ موجودہ حکمرانوں کے پاس قوم کیلئے جھوٹ اور فریب کے سوا کچھ نہیں اور حکمران اپنی سیاسی دکانداری چمکانے کیلئے صرف قوم کو بےوقوف بنا رہے ہیں۔ انہوں نے کہا کہ (ن) لیگی حکومت کے ہر منصوبے میں کرپشن اور کمیشن ہے اس لیے حکمرانوں کی توجہ عوامی مسائل کا حل نہیں بلکہ 'ذاتی مسائل' کا حل ہے اور قوم کیلئے نااہل حکمران عذاب کی شکل اختیار کر چکے ہیں اور قوم ان کو مزید برداشت کر نے کیلئے تیار نہیں۔ انہوں نے کہا کہ عوام تبدیلی کی جنگ میں عمران خان کے ساتھ ہیں اس لیے دنیا کی کوئی طاقت نیا پاکستان بننے سے نہیں روک سکتی۔


http://www.urdutimes.com/news/12671.html
ساہیوال، فوجی عدالتوں سے سزا یافتہ 2 دہشتگردوں کو پھانسی
ساہیوال: ساہیوال میں فوجی عدالتوں سے سزا یافتہ 2 دہشت گردوں کو پھانسی دے دی گئی، جیل ذرائع کے مطابق دہشت گرد عبید کو 7 اپریل 2015ء کو سزائے موت سنائی گئی تھی جبکہ دہشت گرد سہیل کو 15 اگست 2015 کو سزائے موت سنائی گئی تھی۔ عبید اور سہیل دونوں خیبر پختونخوا میں سیکیورٹی فورسز پر حملے میں ملوث تھے، اس حملے میں 2 جوان شہید اور 18 زخمی ہوئے تھے، عبید بنوں جیل توڑنے میں ملوث تھا، دہشت گردوں کے قبضے سے خودکش جیکٹ بھی برآمد ہوئی تھی۔


http://www.urdutimes.com/news/12668.html
بے نظیر قتل کیس میں استغاثہ کے اہم گواہ پر جرح مکمل
راولپنڈی: راولپنڈی انسداد دہشتگردی خصوصی عدالت نمبر ایک جج رائے محمد ایوب خان مارتھ کے روبرو بے نظیر قتل کیس میں استغاثہ کے اہم گواہ ڈی آئی جی آزاد خان پر سابق صدر پرویز مشرف کے وکیل بیرسٹر فروغ نسیم نے جرح مکمل کر لی ہے جس پر عدالت نے ڈائریکٹر ایف آئی اے خالد رسول کو سمن جاری کرتے ہوئے آئندہ تاریخ پر عدالت میں طلب کر لیا ہے۔ اٹھائیس مارچ کو خالد رسول کی شہادت قلمبند کی جائے گی جس پر ملزمان کے وکلاء جرح کرینگے۔


http://www.urdutimes.com/news/12665.html
سانحہ صفورہ کا ایک اور دہشت گرد گرفتار
کراچی: پولیس اور حساس اداروں نے کراچی کے علاقے پپری میں کارروائی کرتے ہوئے سانحہ صفورہ میں ملوث ایک اور دہشتگرد کو گرفتار کر لیا۔ ذرائع کے مطابق پولیس اور حساس اداروں نے پپری سے سانحہ صفورہ کا ایک اور دہشت گرد گرفتار کر لیا۔ گرفتار دہشت گرد کی شناخت علی رحمان عرف ٹونا کے نام سے ہوئی۔ ذرائع کے مطابق علی رحمان عرف ٹونا منگھو پیر میں ہلاک ہونے والے ملزم کامران گجر کا قریبی ساتھی ہے، جسے تفتیش کے لیے نامعلوم مقام پر منتقل کر دیا گیا ہے۔


http://www.urdutimes.com/news/12618.html
فیصل آباد، مسلح ڈاکوئوں نے ایس پی رشید چوکھیا کا گھر لوٹ لیا
فیصل آباد: تھانہ رضاآباد کے علاقے کلیم شہید کالونی نمبر ایک میں شادی کارڈ دینے کے بہانے چار مسلح ڈاکوئوں نے ایس پی رشید چوکھیا کا گھر لوٹ لیا' پانچ سال قبل بھی رشید چوکھیا کے گھر ڈکیتی کی واردات ہوئی تھی جس تاحال سراغ نہ مل سکا آن لائن کے مطابق ایس پی رینج کرائم لاہور رشید احمد چوکھیا گزشتہ روز اپنے گھر واقع کلیم شہید کالونی نمبر 1 میں موجود تھے کہ اس دوران بیل ہوئی' رشید چوکھیا کے صاحبزادے عمر چوکھیا کے دریافت کرنے پر باہر موجود افراد نے بتایا کہ وہ شادی کارڈ دینے کے لئے آئے ہیں جس پر دروازہ کھولا گیا تو چار مسلح ڈاکو اندر گھس آئے جنہوں نے اہلخانہ کو گن پوائنٹ پر یرغمال بنا کر پچیس تولے کے زیورات' آٹھ لاکھ روپے کی نقدی' لائسنسی رائفل' لیپ ٹاپ و دیگر قیمتی سامان لوٹ لیا اور فرار ہو گئے' واضح رہے کہ پانچ سال قبل (2011) بھی مسلح ڈاکوئوں نے ایس پی رشید چوکھیا کا گھر لوٹ لیا تھا جس کا تاحال کوئی سراغ نہ مل سکا ہے۔


http://www.urdutimes.com/news/12614.html
منگلا ڈیم میں زائرین کی کشتی الٹنے سے 2 افراد جاں بحق ایک لاپتہ
میرپور: آزاد کشمیر کے علاقے میرپور میں منگلا ڈیم میں زائرین کی کشتی الٹنے سے 2 افراد جاں بحق ایک شخص کے لاپتہ ہو گیا ہے، جبکہ کشتی میں سوار دیگر زائرین کو باحفاظت نکال لیا گیا ہے، کشتی کو حادثہ بوپھر کالونی کے قریب پیش آیا، پولیس نے ملاح کو گرفتار کر لیا ہے۔ تفصیلات کے مطابق بدھ کے روز منگلا ڈیم میں بھوپھر کالونی کے قریب زائرین جو کہ میران شاہ قلند پر حاضر کے لیے جا رہے تھے انکی کشتی کو حادثہ پیش آیا جس سے 2 افراد ڈوب کر جاں بحق ہو گئے ہیں، کشتی میں ملاح سمیت 22 افراد سوار تھے جن میں سے 19 افراد کو باحفاظت باہر نکال لیا گیا ہے تاہم ایک شخص تاحال لاپتہ ہے جس کی تلاش کے لیے امدادی کارروائیاں جاری ہیں۔ واقع کے بعد پولیس موقع پر پہنچ گئی اور موقع کا جائزہ لیا جس سے ابتدائی طور پر معلوم ہوا ہے کہ کشتی کو حادثہ گنجائش سے زیادہ مسافروں کو سوار کرنے کے باعث پیش آیا جس پر پولیس نے ملاح کو گرفتار کر لیا ہے۔


http://www.urdutimes.com/news/12611.html
یوم پاکستان، 45 سے زائد دینی مدارس بند رہے
اسلام آباد: وفاقی دارالحکومت اسلام آباد میں 23 مارچ کو ضلعی انتظامات کے مطابق 45 سے زائد دینی مدارس بند رہے جو آج جمعرات تک بند رہیں گے، انتظامیہ کے مطابق سیکٹر جی سکس، جی سیون، آئی ایٹ، آئی نائن، ایچ ایٹ اور ایچ نائن کے علاوہ مری روڈ اور مارگلہ ٹائون میں مدارس بند کئے گئے۔


http://www.urdutimes.com/news/12608.html
فیصل آباد سے دو تشدد زدہ نعشیں برآمد
فیصل آباد: فیصل آباد کے نواحی علاقہ 204 کے قریب دو تشدد زدہ نعشیں ملی ہیں جن میں ایک لاش سر کٹی اور ایک شخص کو قتل کرنے کے بعد اس کی لاش کو آگ لگائی گئی۔ اطلاع ملنے پر پورے علاقے میں خوف و ہراس پھیل گیا۔ پولیس نے دونوں لاشوں کو قبضہ میں لے لیا ہے سر کٹی نعش کی شناخت امین نامی شخص کی ہوئی ہے آن لائن کے مطابق تھانہ صدر کے علاقہ 204 کے قریب راہ چلتے لوگوں نے اچانک دو نعشوں کو دیکھا جن میں سے ایک کو قتل کر کے آگ لگا کر جلایا گیا تھا جس کا چہرہ اور جسم نہ صرف بری طرح جھلس چکا ہے اور اس کی شناخت بھی ناممکن ہے جبکہ دوسرے شخص کو تشدد کرنے کے بعد اس کا سر کاٹ کر جسم سے الگ پھینکا ہوا تھا چنانچہ دیہاتیوں نے اس واقعہ کی پولیس کو اطلاع دی پولیس ذرائع نے آن لائن کو بتایا کہ ان دونوں افراد کو تین سے چار روز قبل قتل کیا گیا ہے اور یہ واقعہ دشمنی کا شاخسانہ ہو سکتا ہے جبکہ ایک اطلاع کے مطابق یہ واقعہ دہشت گردی کا بھی ہو سکتا ہے۔ اس واقعہ کے بعد پورے علاقے میں خوف و ہراس پھیلا ہوا ہے جبکہ سر کٹی نعش امین کے ورثاء کا کہنا تھا کہ اس کی کسی کے ساتھ دشمنی نہ تھی اور نہ ہی معلوم ہے کہ اسے کس نے قتل کیا ہے۔ صدر پولیس نے مقدمہ درج کر کے ملزمان کی تلاش شروع کر دی ہے۔


http://www.urdutimes.com/news/12605.html
پشاور: فائرنگ سے پاک فضائیہ کا سابق افسر قتل
پشاور:پشاور کے علاقے حیات آباد میں نامعلوم افراد نے فائرنگ کر کے اہم اداراے کے سابق افسر کو قتل کر دیا۔ مقتول پاک فضائیہ کا سابق افسر اور نجی یونیورسٹی میں پڑھاتا تھا۔پولیس ذرائع کے مطابق ائرفورس کا سابق افسر لطیف الرحمان حیات آباد فیز 6 میں بھائی کے گھر سے نکلا تو نامعلوم موٹر سائیکل سواروں نے اندھا دھند فائرنگ کا نشانہ بنا ڈالا، واقعے کے بعد لطیف الرحمان کو فوری طور پر ہسپتال منتقل کر دیا گیا جہاں وہ جانبر نہ ہو سکے، پولیس کے مطابق مقتول پاک فضائیہ کا سابق ملازم تھا اور نجی یونیورسٹی میں پڑھاتا تھا، پولیس نے تفتیش شروع کر دی۔


http://www.urdutimes.com/news/12602.html
پاک فوج کا تربیتی ہیلی کاپٹر گر کر تباہ، 2 پائلٹ شدید زخمی
گوجرانوالہ: پاک آرمی کا تربیتی ہیلی کاپٹر فنی خرابی کے باعث گر کر تباہ ہو جانے سے پائلٹ اور معاون پائلٹ شدید زخمی ہو گئے جنہیں طبی امداد کی فراہمی کیلئے ہسپتال منتقل کر دیا گیا۔ میڈیا رپورٹ کے مطابق کینٹ ائیر بیس سے اڑنے والا تربیتی ہیلی کاپٹر کچھ ہی فاصلہ پر فنی خرابی کے باعث کھیتوں میں گر کر تباہ ہو گیا جس کے نتیجے میں ہیلی کاپٹر میں سوار پائلٹ اور معاون پائلٹ میجر مبین اور میجر دانش شدید زخمی ہو گئے۔ اطلاع پا کر موقع پر پہنچنے والی ٹیموں نے زخمیوں کو فوری طور پر سی ایم ایچ منتقل کیا جہاں پر انہیں طبی امداد فراہم کی جا رہی ہے۔


http://www.urdutimes.com/news/12564.html
سیالکوٹ میں نامعلوم افراد کی فائرنگ سے میاں بیوی ہلاک
سیالکوٹ: سیالکوٹ کی تحصیل سمبڑیال میں نامعلوم افراد نے فائرنگ کر کے میاں بیوی کو قتل کر دیا۔ پولیس کے مطابق سمبڑیال کے قصبے مانپور کے نذیر نے 5 سال قبل خیبر پختونخوا کی خاتون سے شادی کی تھی، گذشتہ شب نامعلوم افراد نے گھر میں گھس کر فائرنگ کر دی جس کے نتیجے میں میاں بیوی موقع پر دم توڑ گئے، مقتول میاں بیوی کی 3 کم سن بیٹیاں ہیں۔ پولیس نے لاشیں پوسٹ مارٹم کے لیے بھجوا کر مختلف پہلوئوں پر تفتیش شروع کر دی ہے۔


http://www.urdutimes.com/news/12562.html
چترال: تودے تلے دبے طلبہ کے بچنے کا امکان معدوم
چترال، سوات: ملک کے بالائی علاقوں میں بارش اور برفباری کے باعث بند ہونے والے راستے کھولنے کا کام جاری ہے، چترال میں برفانی تودے تلے دبے 6 طلبہ کو 4 روز بعد اب تک نہیں نکالا جا سکا ہے۔ چترال کے سوسم گائوں میں ہفتہ کی شام سے برفانی تودے تلے دبے 6 طلبہ کی تلاش کے لئے چترال اسکاوٹس اور پولیس کا ریسکیو آپریشن جاری ہے۔ سوات میں مانکیال کے مقام پر برفانی تودہ گرنے سے بحرین اور کالام کے درمیان بند ہونیوالا روڈ 4 روز بعد بھی نہیں کھولا جا سکا ہے، روڈ کی بندش سے سیاح اور مقامی افراد پھنس کر رہ گئے ہیں۔ ضلعی انتظامیہ کا کہنا ہے کہ روڈ جلد کھول دیا جائے گا، مری میں بارش اور برفباری کے باعث بند ہونے والے کچھ راستے کھول دیے گئے ہیں، ضلعی انتظامیہ کا کہنا ہے کہ دیگر راستے بھی جلد کھول دیے جائیں گے۔


http://www.urdutimes.com/news/12560.html
بلوچستان کے مختلف علاقوں سے 4 ملزم گرفتار، بھاری اسلحہ برآمد
کوئٹہ: صوبائی دارالحکومت کوئٹہ سمیت بلوچستان کے مختلف علاقوں میں پولیس کے عملے نے کارروائیاں کرتے ہوئے مفرور ملزمان سمیت 4 ملزمان کو گرفتار کر کے بھاری مقدار میں اسلحہ اور ایمونیشن برآمد کر لیا تفصیلات کے مطابق گزشتہ روز تھانہ کچی بیک کے عملے نے کارروائی کرتے ہوئے خان محمد کے قبضے سے 1 پسٹل جبکہ گنداواہ پولیس نے سفر خان کے گھر پر چھاپہ مار کر وہاں سے پسٹل اور رائونڈ برآمد کر لئے اسی طرح دکی پولیس نے ایک گھر پر چھاپہ مار نائن ایم ایم پسٹل 53 رائونڈ برآمد کر کے ملزم زکریا کو گرفتار کر لیا اس کے علاوہ پولیس نے مختلف مقدمات میں مطلوب مفرور ملزم محمد ظاہر کو گرفتار کر کے الگ الگ مقدمہ درج کر کے کارروائی شروع کر دی۔


http://www.urdutimes.com/news/12558.html
کراچی: 2 گاڑیاں سمندر میں ڈوب گئیں
کراچی: شہرقائد میں سی ویو کے ساحل پر مبینہ طور پر ریس لگاتے ہوئے 2 گاڑیاں سمندر میں ڈوب گئیں، تاہم واقعے میں کسی شخص کی ہلاکت یا زخمی ہونے کی اطلاع موصول نہیں ہوئی ہے۔ سی ویو پر مبینہ طور پر 2 کار سوار علی الصبح 4 بجے ریس لگا رہے تھے کہ اس دوران دونوں ایک دوسرے سے آگے نکلنے کی کوشش میں گہرے پانی میں چلے گئے جس سے گاڑیاں ڈوب گئیں۔ فوری طور پر اس بات کا اندازہ نہیں ہو سکا کہ گاڑیوں میں کتنے لوگ سوار ہیں، تاہم ریسکیو اداروں کو مطلع کر دیا گیا۔ تاہم جب امدادی کارکن سمندر میں ڈوبی ہوئی گاڑیوں تک پہنچے تو علم ہوا کہ گاڑیوں میں کوئی بھی موجود نہیں۔ عینی شاہدین نے دعویٰ کیا کہ دونوں کار سوار ریس لگا رہے تھے لیکن جب گاڑیاں گہرے پانی میں چلی گئی تو وہ گاڑیاں پانی میں چھوڑ کر فرار ہو گئے۔ سوشل میڈیا پر حادثے کی تصاویر گردش کر رہی ہیں، ساتھ ہی واقعے کی وجوہات کے حوالے سے بھی سوالات اٹھائے جا رہے ہیں۔ ایک قیاس یہ بھی کیا جا رہا ہے کہ کہیں یہ خودکشی کی کوشش تو نہیں، یا یہ گاڑیاں کسی واردات میں استعمال ہونے کے بعد سمندر برد کرنے کی کوشش تو نہیں کی گئی۔ مشینری کے ذریعے ایک گاڑی کو صبح ہی نکال لیا گیا تھا تاہم دوسری گاڑی نکالنے کے لیے کافی تگ ودو کرنی پڑی۔ دوسری جانب پولیس نے بھی معاملے کی تحقیقات کا آغاز کر دیا ہے۔ خیال رہے کہ ساحل سمندر پر اکثر اوقات نوجوانوں کی جانب سے ریس لگائے جانے کے دوران حادثات رونما ہوتے رہتے ہیں لیکن حکومت کی جانب سے اس کے تدارک کے لیے اقدامات دیکھنے میں نہیں آتے، تاہم بعض اوقات دفعہ 144 نافذ کر کے پولیس کے ذریعے شہریوں کے ساحل پر جانے پر مکمل پابندی لگا دی جاتی ہے۔


http://www.urdutimes.com/news/12548.html
فیصل آباد: ٹریفک حادثے میں 3 پولیس اہلکار زخمی
فیصل آباد: تیز رفتار بس کی پولیس وین کو ٹکر سے تین پولیس اہلکار شدید زخمی ہو کر ہسپتال پہنچ گئے جبکہ گھر سے ڈیوٹی پر آیا ہوا ہیڈ کانسٹیبل دل کا دورہ پڑنے سے جابحق آن لائن کے مطابق' تھانہ بلوچنی کی موبائل وین معمول کے مطابق علاقہ میں گشت کر رہی تھی کہ اسی دوران مخالف سمت سے آنیوالی تیز رفتار بس نے اسے ٹکر مار دی جس سے پولیس کانسٹیبل ناظر 'ریاض اور اسلم شدید زخمی ہو گئے 'جنہیں تشویشناک حالت میں فوراً ریسکیو 1122 کی ٹیموں نے الائیڈ ہسپتال منتقل کر دیا جبکہ پولیس موبائل بھی بری طرح تباہ ہو گئی 'بلوچنی پولیس نے اے ایس آئی محمد اسلم کی مدعیت میں بس ڈرائیور کیخلاف زیر دفعہ 337 جی/440/279 کے تحت مقدمہ درج کر لیا گیا ہے۔ جبکہ تھانہ روڈالہ روڈ کے چک نمبر 567 کا رہائشی ہیڈ کانسٹیبل اشرف ڈسٹرکٹ پولیس لائنز فیصل آباد میں ایڈیشنل محرر کے عہدے پر تعینات تھا' گزشتہ روز دوران ڈیوٹی اس کی طبعیت اچانک خراب ہو گئی اور وہ چھٹی لے کر گھر چلا گیا' لیکن پولیس لائن کے باہر پہنچتے ہی اس کی طبعیت مزید بگڑ گئی اور وہ باتھ روم چلا گیا جہاں پر اسے دل کا دورہ پڑا جو جان لیوا ثابت ہوا لیکن کسی کو بھی اس کی موت کا علم نہ ہو سکا' آج صبح ہیڈ کانسٹیبل اشرف کا بیٹا پولیس لائن آیا اور اپنے باپ کے متعلق دریافت کیا جس پر اسے بتایا گیا کہ وہ تو گزشتہ روز گھر چلا گیا تھا لیکن بیٹے نے بتایا کہ اس کا باپ گھر نہیں پہنچا جس پر اسے تلاش کرنا شروع کیا گیا تو پولیس لائن کے باتھ روم سے اس کی نعش مل گئی' متوفی نے بیوہ اور تین بیٹوں کو سوگوار چھوڑا ہے۔


http://www.urdutimes.com/news/12538.html
ایران پاکستان سے ایف ٹی اے کے تحت مذاکرات کا حامی
اسلام آباد: ایران نے پاکستان سے فری ٹریڈ معاہدہ (ایف ٹی اے) کے تحت مذاکرات کرنے کی حامی بھر لی، ایرانی صدر حسن روحانی کے دورہ پاکستان کے موقع پر ایف ٹی اے کے حوالے سے مذاکرات کئے جائینگے فری ٹریڈ معاہدہ کے تحت دونوں ممالک کے مابین باہمی تجارت کو آئندہ پانچ سالوں تک پانچ ارب ڈالر تک لے جایا جائے گا۔ ذرائع کے مطابق ایران نے فریڈ ٹریڈ معاہدہ کے تحت پاکستان سے مذاکرات کرنے پر رضا مندی ظاہر کر دی ہے ایرانی صدر کے پچیس اور چھبیس مارچ کے دورہ پاکستان کے موقع پر ایف ٹی اے کے حوالے سے مذاکرات کئے جائینگے۔ ذرائع نے مزید بتایا کہ پاکستان نے ایران پر عالمی پابندیاں ختم ہونے کے بعد فری ٹریڈ معاہدہ کرنے کیلئے مذاکرات کرنے کا فیصلہ کیا تھا وفاقی وزیر تجارت نے پاکستان میں نئے تعینات ہونے والے ایرانی سفیر سے ایف ٹی اے معاہدہ کرنے میں دلچسپی ظاہر کی تھی ایران پر عالمی پابندیاں ختم ہونے کے بعد ایف ٹی اے معاہدہ کرنے میں دلچسپی ظاہر کی تھی ایران عالمی پابندیاں ختم ہونے کے بعد پاکستان نے جنوری میں ایران پر پابندیاں ختم کرنے کا نوٹیفکیشن جاری کر دیا تھا جبکہ اسٹیٹ بینک نے پاکستانی تاجروں کو ایران سے یورو میں تجارت کرنے کی اجازت دے دی تھی اس وقت پاکستان اور ایران کے مابین تجارت کا حجم ستائیس کروڑ ڈالر ہے۔ ایران پر عالمی پابندیاں لگنے سے پہلے پاکستان اور ایران کے مابین تجارت کا حکم ایک ارب ڈالر کے قریب تھا مگر پابندیاں لگنے کے بعد یہ کم ہو کر ستائیس ارب ڈالر تک محدود ہو گیا ہے ذرائع نے مزید بتایا کہ فری ٹریڈ معاہدہ کے بعد دونوں ممالک کے مابین باہمی تجارت کو آئندہ پانچ سالوں کے دوران پانچ ارب ڈالر تک لے جانے کی کوشش کی جائے گی۔


http://www.urdutimes.com/news/12524.html
انتہائی مطلوب ملزم سعید بھرم متحدہ عرب امارات سے کراچی منتقل
کراچی: سیکیورٹی ایجنسیز نے انتہائی مطلوب سیاسی جماعت کے ملزم کو سعید بھرم کو متحدہ عرب امارات سے کراچی منتقل کردیا۔متحدہ عرب امارات سے گرفتار سیاسی جماعت کے مطلوب ملزم سعید عرف بھرم کو سیکیورٹی ایجنسیز نے کراچی منتقل کردیا۔ایئرپورٹ پر پہلے سے موجودحساس ادارے کے اہلکار سعید بھرم کو ساتھ لے گئے۔سعید بھرم دبئی اور جنوبی افریقہ سے کراچی میں ٹارگٹ کلنگ کی ٹیمیں چلانے کا الزام ہے،سیاسی جماعت کے گرفتار ملزمان سعید بھرم کے بارے میں سکیورٹی اداروں کو تفصیلات فراہم کی تھیں۔سعید بھرم کو ایک ہفتے قبل دبئی سے گرفتار کیا گیا تھا،3 دن قبل اس کے بھائی عارفین کو بھی زمینوں پر قبضے اور ناجائز تعمیرات کے سلسلے میں گرفتار کیا جاچکا ہے۔دوسری طرف حساس اداروں نے کیماڑی میں کاروائی کرکے سیاسی جماعت کے رہنما کو گرفتار کرلیا، دلاور شاہ پی ایس 89 کا صوبائی اسمبلی کا امیدوار تھا ،گرفتاری عزیر بلوچ کی نشاندہی دہی پر عمل میں آئی ہے ،دلاور شاہ پر گینگ وار کی سہولت کار ہونے کا الزام ہے۔


http://www.urdutimes.com/news/12502.html
سندھ حکومت کا کے ڈی اے کو بحال کرنے کا فیصلہ
کراچی: سندھ حکومت نے کراچی ڈویلپمنٹ اتھارٹی کو دوباہ بحال کرنے کا فیصلہ کیا ہے، کے ڈی اے کی بحالی کا بل سندھ اسمبلی پیش کیا جائیگا۔ ذرائع کے مطابق سندھ حکومت نے کراچی ڈیولپمنٹ اتھارٹی کو بحال کرنے کا حتمی فیصلہ کر لیا ہے۔ کے ڈی اے کو بحال کرنے کے لئے سندھ اسمبلی کے رواں اجلاس میں بل پیش کیا جائے گا۔ بل میں کہا گیا ہے کہ کے ڈی اے کی بحالی کا مقصد کراچی میں تعمیرات کی صنعت کو فروغ دینا ہے۔ کے ڈی اے کا سربراہ وزیر بلدیات ہو گا۔ کے ڈی اے کی گورننگ باڈی 9 ارکان پر مشتمل ہو گی۔ ایم کیو ایم نے بل میں ترمیم تیار کی ہے جس کے تحت کے ڈی کا سربراہ مئیر کراچی کو تجویز کیا جائے گا جبکہ پیپلز پارٹی نے بل کو من وعن منظور کرانے کی تیاری کی ہے۔ کے ڈی اے کو 1957 میں قائم کیا گیا تھا اور اسے 2002 میں ختم کر دیا گیا تھا۔ کے ڈی اے کو ختم کر کے سندھ بلڈنگ کنٹرول اتھارٹی بنا دی گئی تھی۔


http://www.urdutimes.com/news/12500.html
توجہ دلائو نوٹس پیش کرنیکی اجازت نہ ملنے پر ایم کیو ایم کی ہنگامہ آرائی
کراچی: سندھ اسمبلی میں خواجہ اظہارالحسن کا توجہ دلائو نوٹس ان کی عدم موجودگی میں پیش کرنے کی اجازت نہ دینے پر ایوان میں ایم کیو ایم کے ارکان کی ہنگامہ آرائی، شور شرابہ اسپیکر کے ڈائس کے باہر احتجاج کے بعد واک آئوٹ، رابطہ کمیٹی کے ڈپٹی کنوینر کی گرفتاری کے خلاف بھی ایم کیو ایم کے ارکان نے علامتی واک آئوٹ بھی کیا، اسمبلی نے سندھ فیکڑیز بل 2015 اور سندھ میں ملازمت کی شرائط کے حوالے سے بل کی منظوری دے دی۔ سندھ اسمبلی کا اجلاس پیر کو اسپیکر آغا سراج درانی صدارت میں ایک گھنٹے تاخیر سے شروع ہوا۔ ایم کیو ایم کے ارکان اسمبلی نے رابطہ کمیٹی کے ڈپٹی کنوینر شاہد پاشا کی گرفتاری کے خلاف احتجاج کرتے ہوئے ایوان سے علامتی واک آئوٹ کیا۔ ایم کیو ایم کے رکن خالد احمد نے کہا کہ شاہد پاشا کی گرفتاری کی مذمت کرتے ہیں۔ ڈپٹی اسپیکر شہلا کی صدارت کے دوران ایجنڈے میں اپوزیشن لیڈر خواجہ اظہار الحسن کی عطائی ڈاکٹروں کے حوالے سے توجہ دلائو نوٹس کی باری آگئی لیکن خواجہ اظہار موجود نہیں تھے۔ ایم کیو ایم کے ایک اور رکن نے توجہ دلائو نوٹس پیش کرنا چاہا ڈپٹی اسپیکر نے اس کی اجازت نہیں دی جس پر ایم کیو ایم کے ارکان نے شور شرابہ شروع کر دیا اور اپنی نشستوں کے سامنے کھڑے ہو گئے۔ ڈپٹی اسپیکر نے کہا کہ خواجہ اظہار ایوان میں نہیں ان کی جگہ کوئی اور توجہ دلائو نوٹس پیش نہیں کر سکتا۔ ایم کیو ایم ارکان نے ایجنڈے کی کاپیاں پھاڑ دیں اور پہلے ایم کیو ایم کے ارکان ڈپٹی اسپیکر کے ڈائس کے سامنے جمع ہوئے پھر ایوان سے واک آئوٹ کر گئے۔ شور شرابے کے دوران پارلیمانی امور کے وزیر نثار کھوڑو نے کے ڈی کی بحالی کا بل متعارف کرا دیا۔ بعد میں سندھ فیکڑیز بل 2015 ایوان میں منظوری کے لئے پیش کیا جو ایم کیو ایم کے ارکان کی عدم موجودگی میں منظور کر لیا گیا۔ وزیر پارلیمانی امور نے سندھ میں ملازمت کی شرائط کے حوالے سے بل پیش کیا جس کی ایوان نے کثرت رائے سے منظوری دے دی۔ فنکشنل کے رکن اسمبلی نند کمار نے ہولی کے حوالے سے توجہ دلائو نوٹس پر کہا کہ ہولی کے موقع پر اقلیتوں کو ایڈوانس تنخواہ دی جائے۔ ہولی 23 مارچ کو ہے چھٹی 24 کو دی گئی ہے۔ اسپیکر آغا سراج درانی نندکمار سے کہا کہ ہولی کھیلنے کے لئے ہمیں بلائیں گے۔ آپ نے کبھی دعوت نہیں دی۔ ہولی پر کون سا رنگ استعمال کریں گے۔ سپرے چلتا ہے یا چونا استعمال ہو گا۔ اسپیکر نے کہا کہ گیان چند ایسرانی کی ذمہ داری ہے کہ وہ بلائیں۔


http://www.urdutimes.com/news/12498.html
آرمی چیف سے افغانستان میں جنرل جوہن نکلسن کی ملاقات
راولپنڈی: آرمی چیف جنرل راحیل شریف سے پیر کے روز افغانستان میں اتحادی افواج کے کمانڈر جنرل جوہن نکلسن نے ملاقات کی ہے۔ آئی ایس پی آر کے مطابق جنرل جوہن نکلسن نے جی ایچ کیو کا دورہ کیا اور آرمی چیف جنرل راحیل شریف سے ملاقات کی دونوں رہنمائوں نے باہمی دلچسپی کے امور کے ساتھ ساتھ علاقائی سیکیورٹی، افغانستان میں امن اور مفاہمتی عمل کے علاوہ پاک افغان سرحد پر کوآرڈنیشن بہتر بنانے کے حوالے سے معاملات پر تبادلہ خیال کیا، اس موقع پر اتحادی افواج کے کمانڈر جنرل جون نکلسن نے آپریشن ضرب عضب میں کامیابیوں کو بھی سراہا۔ دریں اثناء ارجنٹائن کے پاکستان میں سبکدوش ہونیوالے سفیر لارڈ مارٹن نے بھی آرمی چیف سے ملاقات کی جس میں علاقائی سیکیورٹی صورتحال پر تبادلہ خیال کیا۔ آئی ایس پی آر کی جانب سے جاری بیان میں کہا گیا ہے کہ آرمی چیف جنرل راحیل شریف نے ارجنٹائنی سفیر کے دونوں ملکوں کے درمیان تعلقات کو بہتر بنانے کے کردار کو سراہا ارجنٹائن کے سفیر نے کہا کہ پاکستان خطے میں اہم کردار ادا کر رہا ہے اور امن کیلئے موثر اقدامات کئے جا رہے ہیں۔


http://www.urdutimes.com/news/12492.html
ایف سی اور شرپسندوں کے درمیان فائرنگ، 12 شرپسند ہلاک
کوہلو: بلوچستان کے علاقے کوہلو میں ایف سی اور شرپسندوں کے درمیان فائرنگ کے تبادلے میں 12 شرپسند ہلاک ہو گئے۔ میڈیا رپورٹ کے مطابق پیر کے روز بلوچستان کے علاقے کوہلو میں ایف سی نے شرپسندوں کے تدارک کے لئے سرچ آپریشن کیا۔ آپریشن کے دوران ایف سی اور شرپسندوں کے درمیان فائرنگ کا تبادلہ شروع ہو گیا فائرنگ کے تبادلے میں شرپسندوں کے دو اہم کمانڈر یامین اور بندوس خان سمیت 12 شرپسند ہلاک ہو گئے ایف سی کے ترجمان کے مطابق ہلاک ہونے والے ملزمان ٹارگٹ کلنگ، فورسز پر حملوں سمیت بھتہ خوری اور اغواء برائے تاوان سمیت دیگر جرائم میں ملوث رہے ہیں۔


http://www.urdutimes.com/news/12489.html
فتح جنگ پولیس کی کارروائی، 2 افغانیوں سمیت 7 گرفتار
فتح جنگ: فتح جنگ پولیس نے حساس اداروں کے ہمراہ چاساں والی ڈھیری، کوہاٹ روڈ اور نئی آبادی میں سرچ آپریشن کیا ہے۔ آپریشن کے دوران 2 افغانیوں سمیت 7 ملزمان گرفتار کر کے بھاری مقدار میں منشیات اور غیر قانونی اسلحہ برآمد کر لیا۔ پولیس ذرائع کے مطابق فتح جنگ کے علاقے میں پولیس نے حساس اداروں کے ہمراہ غیر قانونی طور پر مقیم افغانیوں اور مشکوک افراد کے خلاف سرچ آپریشن کیا۔ سرچ آپریشن کے دوران 2 افغان باشندوں صدام اور غلام قادر کو گرفتار کر لیا جبکہ ملزم مظہر اقبال کے قبضے سے ایک کلو 2 گرام چرس، ملزم شاہد محمود سے ایک کلو 100 گرام اور ملزم طارق محمود سے ایک کلو گرام سے زائد چرس برآمد کر لی۔ محمد ساجد سے بغیر لائسنس پسٹل، ملزم محمد صادق کے قبضے سے ڈبل بیرل بندوق بلا لائسنس برآمد کر کے تمام ملزمان کے خلاف الگ الگ مقدمات درج کر لئے ہیں۔ عوامی حلقوں نے پولیس اور حساس اداروں کے اقدام کو سراہتے ہوئے امید ظاہر کی ہے کہ علاقے کو جرائم سے پاک کرنے کیلئے موثر آپریشن کا سلسلہ جاری رکھا جائے گا۔


http://www.urdutimes.com/news/12485.html
کراچی: پولیس اور رینجرز کی کاروائی، گینگ وار کے دو ملزمان گرفتار
کراچی: کراچی کے علاقے لیاری میں پولیس اور رینجرز کی کاروائی، گینگ وار کے دو ملزمان کو گرفتار کر لیا گیا۔ گرفتار کئے گئے ملزمان عزیر بلوچ اور بابا لاڈلہ کے کارندے، دستی بم حملے اور جرائم کی دیگر وارداتوں میں ملوث ہیں۔ تفصیلات کے مطابق لیاری کے علاقے سنگولین اور بہار کالونی میں پولیس اور رینجرز نے سرچ آپریشن کیا، جس کے دوران لیاری گینگ وار کے 2 اہم کارندے سجاد بلوچ عرف گولڑا اور انور عرف بھورا کو گرفتار کر لیا گیا۔ ملزم سجاد بلوچ میڈیکل اسٹور پر دستی بم حملے میں ملوث ہے، بم حملے میں 1 کمسن بچی جاں بحق اور 18 افراد شدید زخمی ہوئے تھے، سجاد بلوچ عزیر بلوچ کا کارندہ ہے۔ ملزم انور عرف بھورا بابا لاڈلہ کا کارندہ اور اسٹریٹ کرائم، منشیات فروشی کی وارداتوں میں ملوث ہے، دونوں ملزمان کو تفتیش کے لئے نامعلوم مقام پر منتقل کر دیا گیا ہے۔


http://www.urdutimes.com/news/12483.html
ٹمبر مافیا کے سامنے بے بس حکومت کا بلین ٹری سونامی مہم کا اعلان
پشاور: دنیا بھر میں آج جنگلات کا عالمی دن منایا جا رہا ہے، خیبر پختونخوا حکومت نے صوبے میں بلین ٹری سونامی مہم چلانے کا اعلان کیا ہے جبکہ صوبے میں جنگلات کی بے دریغ کٹائی رکنے میں ہی نہیں آ رہی۔ جنگلات کی کمی ماحولیاتی تبدیلی کا پیش خیمہ ہے، سیلاب کے پیش نظر صوبائی اور وفاقی حکومت متعلقہ حکام کو الرٹ رہنے اور مناسب حفاظتی اقدامات کی ہدایت تو جاری کرتی ہیں مگر ٹمبر مافیا کے سامنے بے بس نظر آتے ہیں۔ شجرکاری مہم کے آغاز میں صوبے کے مختلف مقامات پر عمران خان نے پودے لگا کر بلین ٹری سونامی مہم کا آغاز کیا جبکہ دوسری جانب صوبائی دارالحکومت پشاور میں سینکڑوں سال پرانا اور تاریخی درخت بھی ضرر پہنچانے والوں کے ہاتھ سے نہیں بچ سکا۔ ماہرین موسمیات کے مطابق جنگلات کی کٹائی سے نہ صرف سیلاب کا خطرہ ہوتا ہے بلکہ موسمیاتی تبدیلیوں کے خطرات بڑھتے جا رہے ہیں۔


http://www.urdutimes.com/news/12481.html
سندھ کے سکولوں کیلئے 27 کروڑ کے فنڈز جاری
کراچی: سرکاری سکولوں کی زبوں حالی کی نشاندہی سائیں سرکار کو ہوش آگیا محکمہ تعلیم سندھ نے 177 سکولوں کیلئے 27 کروڑ 55 لاکھ روپے جاری کر دئیے۔ کراچی میں قائم سرکاری سکولوں کی زبوں حالی کی نشاندہی کی گئی جس کے بعد محکمہ تعلیم سندھ حرکت میں آگیا۔ محکمہ تعلیم سندھ نے کراچی ریجن کے 177 سرکاری سکولوں کیلئے 27 کروڑ 55 لاکھ روپے کے فنڈز جاری کر دئیے ہیں۔ جاری کردہ رقم سے سرکاری سکولوں کی خراب عمارتوں کا مرمتی کام، کلاسوں کے لئے فرنیچر، طلبا کے پینے کے لئے صاف پانی اور واش رومز کا کام کرایا جائے گا۔ خراب صورتحال کی زیادہ تعداد لیاری، اورنگی ٹائون، صدر، ایف بی ایریا اور نیو کراچی میں قائم سکولوں کی ہے۔ فنڈز کی رقم سکولوں کے ہیڈ ماسٹرز کو جاری کی گئی ہیں۔ تین روز قبل سیکرٹری تعلیم فضل اللہ پیچوہو نے سکولوں کی خراب صورتحال پر کراچی سمیت سندھ بھر کے تمام ایجوکیشن ڈسٹرکٹ افسروں کو طلب کیا تھا۔


http://www.urdutimes.com/news/12475.html
انیس ایڈووکیٹ بھی کمال کے قافلے میں شامل
کراچی: ایم کیو ایم کے سابق رہنما انیس ایڈوکیٹ بھی مصطفیٰ کمال کے قافلے میں شامل ہو گئے۔ کمال ہائوس پر پریس کانفرنس سے خطاب میں انہوں نے کہا کہ ذہنی طور پر 3 سال قبل ہی مصطفیٰ کمال کے ساتھ ہو گیا تھا، آج شمولیت کا اعلان کر رہا ہوں۔ مصطفیٰ کمال، انیس قائمخانی اور دیگر رہنمائوں کے ہمراہ میڈیا سے گفتگو میں ان کا کہنا تھا کہ’را‘ سے متعلق کئی ثبوت ہیں، تحقیقات کرنا ریاست کا کام ہے وہ سچائی عوام کے سامنے لائے۔ 19 مئی کو میرے ساتھ کوئی زیادتی نہیں ہوئی، اس دن جو پٹ رہے تھے آج ٹوئٹ کر رہے ہیں۔ ان کا کہنا تھا کہ جو باتیں مصطفیٰ کمال اور دیگر ساتھیوں نے کی وہ میرے لیے نئی نہیں تھیں، مجھے پتا تھا ایک وقت آئیگا جب وقت کے فرعونوں کو للکارا جائیگا۔ انیس ایڈوکیٹ نے ایم کیو ایم قائد کو مخاطب کرتے ہوئے کہا کہ آپ نے مہاجر قوم کو وہاں لاکرکھڑا کر دیا جہاں ان کے کھائی اور پیچھے گڑھا ہے، مت جائیے ان باتوں کی طرف لے کر جہاں کوئی راستہ نہ بنے، ماضی میں آپ سےکوئی غلطی ہوئی ہے تو رجوع کر لیں، اپنے وطن سے وفاداری کا ایک دفعہ پھر عہد کر لیں، آپ نے عوام کا اپنا اعتماد کھویا ہے، آپ کو کارکنوں کے سامنے سچ بولنا ہوگا، کارکنوں کا اجلاس طلب کریں اور ان کے سامنے بولیں کہ آپ وطن سے کتنا محبت کرتے ہیں۔ ان کا مزید کہنا تھا کہ اس وقت آپ کی صورتحال ایسی نہیں کہ آپ مہاجر قوم کی قیادت کر سکیں، اب بھی وقت نہیں گزرا، اپنا علاج کرائیں اور مہاجر قوم کو اپنا فیصلہ کر لینے دیں۔


http://www.urdutimes.com/news/12471.html
اقبال ظفر جھگڑا کی سینیٹ نشست کیلئے ٹکٹ جاری
اسلام آباد: پاکستان مسلم لیگ ن نے گورنر خیبر پختونخوا اقبال ظفر جھگڑا کی خالی ہونے والی سینیٹ کی نشست کیلئے ٹکٹ جاری کر دیا۔ تفصیلات کے مطابق مسلم لیگ ن نے وزیراعظم نواز شریف کی منظوری کے بعد سردار یعقوب خان ناصر کو سینیٹ کا ٹکٹ جاری کر دیا ہے۔ سردار یعقوب کا تعلق بلوچستان سے ہے اور انہیں اقبال ظفر جھگڑا کے گورنر خیبر پختونخوا بننے کے بعد اسلام آباد سے خالی ہونے والی نشست کیلئے ٹکٹ جاری کیا گیا ہے۔


http://www.urdutimes.com/news/12468.html
تاندلیانوالہ: غیرت کے نام پر بھائی کی فائرنگ سے بہن ہلاک
تاندلیانوالہ: غیرت کے نام پر بھائی نے فائرنگ کر کے بہن کو قتل کر دیا۔ تفصیلات کے مطابق تھانہ کُر کے علاقہ چک نمبر 596 رہائشی ملزم کاشف ولد محمد علی کو اپنی بہن کے چال چلن پر شک تھا اس نے اپنی بہن کو کئی بار روکا وہ اپنی حرکتوں سے باز نہ آئی جس پر کاشف ولد محمد علی طیش میں آ گیا اور فائرنگ کر کے اپنی بہن کو قتل کر دیا اور فرار ہو گیا پولیس نے نعش قضبے میں لے کر تحصیل ہیڈ کوارٹر ہسپتال تاندلیانوالہ منتقل کر کے تفتیش شروع کر دی۔


http://www.urdutimes.com/news/12465.html
امریکی سفارتخانے کی عمارت میں توسیع پر جواب طلب
اسلام آباد: سپریم کورٹ نے اسلام آباد میں امریکی سفارتخانے کی عمارت میں توسیع اور اس میں 7 منزلہ ہوٹل کی تعمیر پر وفاقی حکومت سے ایک مہینے میں جواب طلب کیا ہے عدالت نے اپنے احکامات میں کہا ہے کہ سفارتخانے میں ہوٹل کی تعمیر نہیں ہو سکتی۔ سفارتی مشن پر آنے والے لوگوں کو بین الاقوامی قوانین اور ملکی قوانین کا احترام کرنا چاہئے حکومت بتائے کہ سفارتخانے میں ہوٹل کی تعمیر قانونی ہے یا غیرقانونی ہے یہ حکم جسٹس اعجاز افضل خان کی سربراہی میں دو رکنی بنچ نے پیر کے روز مقدمے کی سماعت کے دوران دیئے ہیں جبکہ ڈپٹی اٹارنی جنرل سہیل احمد نے عدالت کو بتایا ہے کہ وزارت داخلہ کو امریکی سفارتخانے کی عمارت میں توسیع بارے کوئی اعتراض نہیں ہے دونوں ممالک کے درمیان تعلقات ہیں جس کے تحت اس طرح کے اقدامات کی اجازت دی جاتی ہے۔ درخواست گزار وطن پارٹی کے بیرسٹر ظفراللہ نے عدالت کو بتایا کہ امریکی سفارتخانے کی عمارت میں توسیع کے ساتھ ساتھ اب وہاں 7 منزلہ اور تین بیسمنٹ رکھنے والا ہوٹل تعمیر کر دیا گیا ہے جو قانون کی خلاف ورزی ہے حکومت نے امریکی سفارتخانے کو دو ملین مربع فٹ رقبہ دیا ہے جبکہ عراق سمیت کسی اور ملک کو اتنا رقبہ نہیں دیا گیا امریکی سفارتخانے میں تو پھر بلیک واٹر جیسی تنظیمیں بھی آ سکیں گی یہ سب بین الاقوامی قوانین کی بھی خلاف ورزی ہے ہماری حکومت تو چند انچ زمین سفارتخانے میں حاصل نہیں کر سکتی اور یہاں یہ حال ہے اتنی زیادہ اراضی دی گئی ہے اس پر ڈپٹی اٹارنی جنرل نے کہا کہ درخواست گزار نے اپنی درخواست صرف اخباری خبروں کے تراشوں کے مطابق دائر کر رکھی ہے ان کے پاس قانون کے مطابق مطلوبہ معلومات نہیں ہیں اس پر عدالت نے کہا کہ حکومت سے جواب مانگ لیتے ہیں بعدازاں عدالت نے وفاقی حکومت سے ایک ماہ میں جواب طلب کرتے ہوئے سماعت ملتوی کر دی۔


http://www.urdutimes.com/news/12433.html
کراچی میں لانڈھی جیل سے 86 بھارتی ماہی گیر رہا
کراچی: کراچی میں لانڈھی جیل سے 86 بھارتی ماہی گیروں کو رہا کر دیا گیا، اس موقع پر بھارتی مچھیروں نے جیل حکام کے اچھے سلوک کا ذکر کیا۔ کراچی میں لانڈھی جیل سے 86 بھارتی ماہی گیروں کو جذبہ خیر سگالی کے تحت رہا کیا گیا، ان بھارتی ماہی گیروں کو سمندری حدود کی خلاف ورزی پر گرفتار کیا گیا تھا۔ بھارتی ماہی گیر رہائی ملنے کے سبب بے پناہ خوش تھے اور اس موقع پر انہوں نے پاکستان کی جیل میں ہر طرح سے خیال رکھنے اور اچھے برتائو کا ذکر کیا۔ لانڈھی جیل کے سپرنٹنڈنٹ نے بتایا کہ رہائی پانے والے بھارتی ماہی گیروں کو ٹرین کے ذریعے لاہور اور بعدازاں واہگہ بارڈر پر بھارتی حکام کے حوالے کیا جائے گا۔


http://www.urdutimes.com/news/12429.html
کسانوں کی خوشخالی کیلئے مطالبات کی منظوری کا مطالبہ
لاہور: سابق گورنر و تحریک انصاف پنجاب کے صدارتی امیدوار چوہدری محمد سرور نے پنجاب حکومت کے زرعی پیکج کو 'شعبدہ بازی' قرار دیتے ہوئے 'کسان خوشخال پاکستان خوشخال' کے نام سے 15 نکاتی مطالبات کی منظوری کا مطالبہ کر دیا' ملک میں فوری طور پر زرعی ایمرجنسی لگائی جائے' بھارت سے زرعی اجناس کی تجارت بند کی جائے 'پاکستانی دریائوں پر بھارت کے پانی روکنے کے معاملے کو اقوام متحدہ سمیت عالمی فورم پر اٹھایا جائے' کسانوں کیلئے بجلی کی فی یونٹ قیمت 5 روپے مقرر کی جائے 'ڈیزل پر کسانوں کو 80 فیصد سبسڈی 'زرعی آلات کی خریداری 'زرعی ادوایات کی قیمتوں میں 50 فیصد سبسڈی دی جائے۔ اتوار کے روز سابق گورنر پنجاب چوہدری محمد سرور کی جانب سے جاری اعلامیہ میں کہا گیا ہے کہ ملک کو دہشت گردی سمیت دیگر بحرانوں اور مسائل سے نجات دلانے کیلئے ملک کا معاشی طور پر مضبوط ہونا ضروری ہے مگر جب تک ملک زرعی طور پر مضبوط نہیں ہو گا ملک معاشی طور پر مضبوط نہیں ہو سکتا اور مسائل کم نہیں ہوں گے بلکہ ان میں اضافہ ہی ہو گا ہمیں میڈیا رپورٹس سے حاصل ہونیوالی معلومات کے مطابق حکومت جی ایس ٹی ٹیکس کی مدد میں کسانوں کے زیر استعمال اشیاء پر ایک سال میں تقریبا 60 ارب روپے اکھٹے کر رہی ہے جو کسانوں کے ساتھ حکومتی دشمن کا منہ بولتا ثبوت ہے ہمارا مطالبہ ہے کہ حکومت فوری پر زراعت کے متعلق تمام اشیاء پر جی ایس ٹی کو ختم کریں اور ملک میں زرعی ایمرجنسی لگائی جائے 'گندم کی طرح کپاس ،آلو، چاول، گنا، مکئی، کی بھی امدادی قیمت کسانوں کی مشاورت سے مقرر کی جائے' گنے کے کاشتکاروں کے ملز مالکان کے ذمے بقایا جات کی 100 فیصد ادائیگی کو یقینی بنایا جائے' آلو کا ریٹ 40 روپے فی کلو مقرر کیا جائے اور حکومت کسانوں سے خود آلو خرید کر عوام کو سبسڈی کے ساتھ فروخت کریں 'بقایاجات کی عدم ادائیگی کی وجہ سے زرعی ٹیوبویلوں کا بقایا معاف کر کے زرعی ٹیوب ویل کو بجلی فری فراہم کی جائے یا زیادہ سے زہادہ 5 روپے فی یونٹ مقرر کیا جائے۔ چوہدری محمد سرور نے کہا کہ زرعی ٹیوب ویلز کو بجلی کی لوڈشیڈنگ سے استثنیٰ قرار دیا جائے کھاد' بیج' ٹریکٹر' زرعی ادوایات پر 50 فیصد حکومت سبسڈی دے اور چھوٹے کسانوں کو بغیر سود کے زرعی آلات قسطوں میں دیئے جائے 'گندم کی امدادی قیمت کے مطابق کسانوں سے خریداری کو یقینی بنایا جائے اور حکومت کسانوں کی مشاورت کے ساتھ نئی رزعی پالیسی تشکیل دیں' پاکستان اور بھارت کے درمیان پانی کی تقسیم کا جو فارمولا طے پایا بھارت اس پر عمل نہیں کر رہا ہے اور بھارت ہمارے دریائوں پر ڈیم بنا کر پاکستان کو بنجر کرنے کی پالیسی پر گامزن ہے اور حکمران خاموش تماشائی بنے ہوئے (ن) لیگ کی حکومت اپنے کسانوں کا معاشی قتل کر رہی ہے اور بھارت سے زرعی اجناس کی تجارت کسان دشمنی پر مبنی اقدام ہے اس لیے ہم مطالبہ کرتے ہیں کہ پاکستانی کسانوں کو مزید تباہی سے بچانے کیلئے بھارت سے زرعی اجناس کی تجارت بند کر دی جائے۔ چوہدری سرور نے مزید مطالبہ کیا ہے کہ پنجاب کے کسانوں کو بلاسود قرضے دیئے جائے اور جو کسان بارش یا دیگر قدرتی آفات کا شکار ہوئے انکے ذمہ تمام بقایا قرضہ جات کو معاف کر دیا جائے۔


http://www.urdutimes.com/news/12423.html
دانیال عزیز کی وزیر نہ بنائے جانے پر بھوک ہڑتال کی دھمکی
اسلام آباد: مسلم لیگ (ن) کے راہنما دانیال عزیز نے وزیر نہ بنائے جانے پر بھوک ہڑتال کی دھمکی دے دی انہوں نے یہ دھمکی وزیراعظم میاں نواز شریف سے ملاقات کے دوران دی ہے دوران ملاقات انہوں نے وزیراعظم سے استدعا کی ہے کہ اسے وزیر ضرور بنایا جائے۔ ذرائع نے آن لائن کو بتایا ہے کہ دانیال عزیز نے وزیراعظم میاں نواز شریف سے ملاقات میں شکوہ کیا ہے کہ انہیں ابھی تک وزیر کیوں نہیں بنایا گیا وہ اس پر بھوک ہڑتال کریں گے ان کے علاقے نارروال کے گجر برادری انہیں مسلسل طعنے دے رہی ہے کہ (ن) لیگ کے ساتھ اتنی ہمدردی اور کام کے باوجود آپ کو وزیر نہیں بنایا جا رہا۔


http://www.urdutimes.com/news/12416.html
پشاور سے 9 افغان باشندوں سمیت 37 افراد گرفتار، اسلحہ برآمد
پشاور: پشاور کے نواحی علاقہ سربند میں پولیس اور سیکیورٹی فورسز کے مشترکہ سرچ آپریشن کے دوران 9 افغان باشندوں سمیت 37 مشتبہ افراد کو حراست میں لیا گیا۔ پولیس کے مطابق مشترکہ سرچ آپریشن نواحی علاقہ سربند میں کیا گیا۔ آپریشن کے دوران 37 مشتبہ افراد کو حراست میں لیا گیا جن میں 9 افغان باشندے بھی شامل ہیں۔ مشتبہ افراد کے قبضہ سے ایک ریپیٹر، ایک پستول اور سینکڑوں کارتوس برآمد ہوئے۔ لیڈیز پولیس کی مدد سے 100 سے زیادہ گھروں کو چیک کیا گیا۔


http://www.urdutimes.com/news/12414.html
کشمیر: مکانات پر مٹی کے تودے گرنے سے 12 افراد ہلاک
مظفر آباد: آزاد کشمیر کے علاقہ میں طوفانی بارشوں اور مٹی کے تودے گرنے کے نتیجہ میں 12 افراد ہلاک اور متعدد زخمی ہو گئے۔ پی ٹی وی کی رپورٹ کے مطابق آزاد کشمیر میں جاری شدید بارشوں اور اس کے باعث گرنے والے مٹی کے تودوں نے بڑے پیمانے پر تباہی مچا دی ہے کئی علاقوں میں متعدد مکانات منہدم ہوئے اور کئی رابطہ سڑکیں بہہ گئیں۔ مظفر آباد سے شمال مغرب میں 40 کلو میٹر دور ایک گاؤں میں 8 مکانوں پر ایک بڑا پتھر گر گیا جس کے باعث مکان میں 3 بچے اور ان کے والدین ملبے تلے دب گئے۔ مقامی افراد نے اپنی مدد آپ کے تحت ریسکیو آپریشن میں ایک 3 سالہ بچی کو زندہ بچا لیا جبکہ 5 افراد جان کی بازی ہار گئے۔ ضلع باغ کے اوچر محلہ میں ایک مکان پر مٹی کا تودہ گرنے سے ایک جوڑا جاں بحق ہو گیا۔ ضلع حویلیاں کے گاؤں پلا چوہدریاں میں ایک مکان کا کچھ حصہ گر جانے سے ماں بیٹی جاں حق ہو گئی۔ راولاکوٹ میں شدید بارش کے نتیجہ میں 2 افراد اور کوٹلی میں ایک شخص جان کی بازی ہار گیا۔ محکمہ موسمیات نے مزید بارشوں کی پیشگوئی کی ہے جبکہ پیر اور منگل کو دھوپ ہونے کی توقع ہے۔


http://www.urdutimes.com/news/12409.html
پنجاب میں لینڈ سلائیڈنگ کے باعث تباہی، 7 افراد جاں بحق
فیصل آباد، پشاور، چارسدہ، اسلام آباد، مظفر آباد: خیبر پختونخوا، آزاد کشمیر اور پنجاب میں جاری بارشوں اور لینڈ سلائیڈنگ کے باعث تباہی کا سلسلہ جاری ہے اور فیصل آباد، پشاور اور چارسدہ میں موسلادھار بارشوں کے باعث مکانات کی چھتیں گرنے سے 5 بچوں اور 2 خواتین سمیت 7 افراد جاں بحق اور 4 زخمی ہوگئے ہیں جبکہ گزشتہ روز چترال میں برفانی تودے تلے دبے 9 طالب علموں میں سے دو کی لاشیں نکال لی گئیں جس کے بعد دو روز کے دوران بارشوں کے نتیجہ میں جاں بحق ہونے والوں کی تعداد 38 ہو گئی ہے۔ ملک کے مختلف علاقوں میں وقفے وقفے سے بارشوں کا سلسلہ جاری ہے، بالائی علاقوں میں برفباری سے متعدد رابطہ سڑکیں بند ہو گئیں۔ فیصل آباد کے علاقہ جڑانوالہ میں بارش کے باعث مکان کی چھت گرنے سے دو خواتین اور دو بچوں سمیت ایک ہی خاندان کے 4 افراد جاں بحق ہو گئے۔ پشاور کے علاقہ ارمڑ میں ایک مکان کی چھت گرنے سے 2 بچے جاں بحق اور 4 افراد زخمی ہو گئے۔ چارسدہ کی تحصیل تنگی میں بارش کی وجہ سے کمرے کی چھت گرنے سے ایک بچہ جاں بحق ہو گیا ہے جبکہ گزشتہ روز چترال میں برفانی تودے تلے دبے 9 طالب علموں میں سے دو کی لاشیں نکال لی گئی۔ دونوں طلباء کی شناخت مبشر اور رحمت کے نام سے ہوئی ہے جبکہ آزاد کشمیر میں شدید بارش کے باعث سینکڑوں مکان تباہ ہو گئے۔ لوئر دیر، اپر دیر، شانگلہ اور ملحقہ علاقوں میں رات سے وقفے وقفے سے بارش جبکہ بالائی علاقوں میں برفباری ہوئی۔ خیبر پختونخوا کے دیگر علاقوں کے علاوہ راولپنڈی اسلام آباد، لاہور اور گردونواح میں بھی بارش ہوئی، استور اور قریبی علاقوں میں بارش اور برفباری سے کئی مقامات پر رابطہ سڑکیں بند ہیں۔ محکمہ موسمیات کے مطابق آئندہ 24 گھنٹوں کے دوران مالاکنڈ، پشاور، راولپنڈی، لاہور ڈویژن، گلگت بلتستان اور کشمیر میں چند مقامات پر گرج چمک کیساتھ بارش کا امکان ہے۔


http://www.urdutimes.com/news/12357.html
کراچی: پولیس مقابلوں میں 4 دہشتگرد ہلاک، 6 ملزمان کو گرفتار
کراچی: کراچی کے علاقوں محمود آباد، کشمیر کالونی اور منگھو پیر میں پولیس مقابلوں میں 4 دہشت گرد ہلاک ہو گئے جبکہ شہر کے مختلف علاقوں میں پولیس نے کارروائیوں کے دوران 6 ملزمان کو گرفتار کر لیا۔ پولیس کے مطابق حساس ادارے کی نشاندہی پر محمود آباد کے علاقہ کشمیر کالونی میں چھاپا مارا گیا اس دوران ملزمان اور پولیس میں فائرنگ کا تبادلہ ہوا جس کے دوران 2 دہشت گرد زخمی ہو گئے جو ہسپتال منتقلی کے دوران دم توڑ گئے۔ پولیس کا کہنا ہے کہ دونوں دہشت گردوں کا تعلق کالعدم تنظیم سے ہے ہلاک دہشت گردوں کے قبضہ سے خودکش جیکٹ، دستی بم اور دیگر اسلحہ برآمد کر لیا گیا۔ ہلاک دہشت گردوں کی شناخت ظاہر نہیں کی گئی۔ اس سے پہلے منگھو پیر ایم پی آر کالونی میں بھی پولیس مقابلہ میں 2 دہشت گرد ہلاک ہو گئے ایس ایس پی ویسٹ اظفر مہیر کے مطابق سرچ آپریشن کے دوران دہشت گردوں نے پولیس کی بکتر بند گاڑی پر دستی بم سے حملہ کیا۔ پولیس کی جوابی فائرنگ سے دونوں دہشت گرد ہلاک ہو گئے۔ جبکہ نیو کراچی انڈسٹریل ایریا میں پولیس نے کارروائی کرتے ہوئے 2 مطلوب دہشت گردوں جنت گل اور راشد منہاس کو گرفتار کر لیا۔ بلدیہ ٹاؤن کے علاقہ اتحاد ٹاؤن میں پولیس نے کارروائی کے دوران ایک منشیات فروش اور اغوا برائے تاوان میں ملوث دو ملزمان کو گرفتار کر لیا۔ حساس ادارے نے لیاری جنرل ہسپتال کے قریب کارروائی کرتے ہوئے بابا لاڈلہ بزرگ کمیٹی کے رکن ماما رشید کو گرفتار کر لیا۔ ذرائع کے مطابق ملزم لیاری میں بابا لاڈلہ کا نیٹ ورک چلا رہا تھا۔


http://www.urdutimes.com/news/12355.html
کوئٹہ سے کالعدم تنظیم سے تعلق کے شبہ میں 13 افراد گرفتار
کوئٹہ: بلوچستان کے علاقے نصیر آباد میں ایف سی اور خفیہ اداروں نے کارروائی کرتے ہوئے 13 مشتبہ افراد کو حراست میں لے لیا جبکہ شرپسندوں کے تین ٹھکانے بھی تباہ کر دئیے۔ ترجمان ایف سی کے مطابق ایف سی اور حساس ادراوں نے نصیر آباد کے علاقے چھتر اور گرد و نواح میں مشترکہ کارروائی کی، کارروائی کے دوران کالعدم تنظیم سے تعلق کے شبے میں 13 مشتبہ افراد کو حراست میں لیا گیا جبکہ شرپسندوں کے تین ٹھکانے تباہ کر دئیے گئے، حراست میں لیے جانیوالے افراد سے مزید تفتیش کی جا رہی ہے۔


http://www.urdutimes.com/news/12340.html
سعودی عرب کی مختلف جیلوں میں 2400 پاکستانی قید
اسلام آباد: سعودی عرب کی مختلف جیلوں میں 2400 پاکستانی قیدی موجود ہیں۔ میڈیا رپورٹس کے مطابق وزیراعظم کے مشیر ارجہ سرتاج عزیز نے سعودی عرب کی جیلوں میں موجود پاکستانیوں کی صحیح تعداد 2393 ہے تاہم یہ واضح نہیں ہے کہ یہ پاکستانی کتنے عرصہ سے ان جیلوں میں پابند سلاسل ہیں یہ اعداد و شمار جمعیت علماء اسلام کے رکن اسمبلی نعیمہ کشور نے ایک سوال کے جواب میں سرتاج عزیز نے گزشتہ دنوں قومی اسمبلی میں شیئر کئے انہوں نے کہا کہ ان پاکستانی قیدیوں کی سہولیات کے لئے حکومت ان کو سہولیات فراہم کرے گا ان کی جلد رہائی ممکن ہو سکے۔


http://www.urdutimes.com/news/12338.html
ممتاز قانون دان راجہ صداقت عدالت العالیہ میں جج تعینات
مظفرآباد: سابق وائس چیئرمین بار کونسل ممتاز قانون دان راجہ صداقت حسین کو عدالت العالیہ میں جج تعینات کر دیا گیا باقاعدہ نوٹیفکیشن جاری راجہ صداقت حسین سوموار کو حلف اٹھائیں گے۔ راجہ صداقت حسین کی سمری وزیراعظم پاکستان کی منظوری کے بعد ہائیکورٹ کے جج منتخب ہوئے یاد رہے کہ کچھ عرصہ قبل چیئرمین کشمیر کونسل کا ارسال کردہ سمری جس میں جسٹس راجہ شیراز کیانی کا نام بھی شامل تھا جنہیں تعینات کر دیا گیا جبکہ راجہ صداقت حسین آج کو آج تعینات کیا گیا راجہ صداقت تین دہائیوں سے شعبہ وکالت سے وابستہ ہیں اس دوران انہوں نے بہت سے تاریخی فیصلوں میں پیروی کرتے ہوئے کیسسز جیتے ہیں عوامی سیاسی، سماجی، حلقوں کی جانب سے راجہ صداقت حسین کو تعیناتی پر مبارکباد پیش کرتے ہوئے امید ظاہر کی ہے کہ وہ قانون ساز اسمبلی کی بالادستی کے لیے اپنا کردار ادا کرتے رہیں گے۔


http://www.urdutimes.com/news/12334.html
مشرف کی دبئی روانگی، وفاقی وزراء احسن اقبال اور خواجہ آصف ناراض
اسلام آباد: سابق صدر پرویز مشرف کی باعزت بیرون ملک روانگی کے باعث حکومتی حلقوں میں شدید اختلافات پائے جاتے ہیں۔ جنرل ریٹائرڈ پرویز مشرف کے بیرون ملک چلے جانے کی صورت میں استعفیٰ دینے کے دعویدار دو وفاقی وزراء خواجہ آصف اور احسن اقبال کافی ناراض دکھائی دیتے ہیں۔ تفصیلات کے مطابق مسلم لیگ (ن) کے اندر ہاشمی گروپ جو کہ سابق رہنما مخدوم جاوید ہاشمی کے نام سے منسوب ہے نے سابق صدر پرویز مشرف کی بیرون ملک روانگی پر وزیراعظم سے شدید احتجاج کیا ہے۔ اگرچہ ہاشمی گروپ میں شامل تمام وفاقی وزراء اور ممبران پارلیمنٹ پارٹی پالیسی کے تحت میڈیا کے سامنے وزیراعظم کے فیصلے کا دفاع کرتے ہوئے نظر آتے ہیں مگر وزیراعظم کے سامنے یہ گروپ سراپا احتجاج ہے۔ اس گروپ میں وفاقی وزیر اطلاعات ونشریات پرویز رشید، وفاقی وزیر احسن اقبال، وفاقی وزیر دفاع خواجہ آصف، وفاقی وزیر ریلوے خواجہ سعد رفیق اور مشاہداللہ خان شامل ہیں۔ ماضی میں صدر پاکستان ممنون حسین بھی اس کا حصہ رہ چکے ہیں ان تمام اکابرین کا موقف ہے کہ ایک ایسا آمر جس نے نہ صرف آئین شکنی کی بلکہ مسلم لیگ (ن) کے تمام رہنمائوں کو بے شمار اذیتیں بھی دیں اور اس کا ٹرائل بھی شروع ہوچکا تھا ایسی صورت میں اسے محض وزیر داخلہ کی تجویز پر باہر کیوں جانے دیا گیا ہے۔ اس گروپ نے مطالبہ کیا ہے کہ پرویز مشرف سے جاتے ہوئے واپسی پر کوئی تحریری ضمانت کیوں نہیں لی گئی اور اگر لی گئی ہے تو پھر ہمیں دکھائی جائے۔ واضح رہے کہ وفاقی کابینہ میں صرف وزیر داخلہ چوہدری نثار علی خان سابق صدر پرویز مشرف کی بیرون ملک روانگی کے حوالے سے مطمئن دکھائی دیتے ہیں جبکہ کابینہ کے دیگر ممبران اور اراکین پارلیمنٹ کی ایک بڑی تعداد پارٹی قیادت کے اس فیصلے سے نالاں ہے۔


http://www.urdutimes.com/news/12218.html
ملکی ترقی بنیادی ڈھانچے کی تعمیر کیساتھ منسلک ہے، نواز شریف
اسلام آباد: وزیراعظم محمد نواز شریف اور ترکمانستان کے صدر قربان علی بردی محمدوف کی گورنمنٹ ہائوس مری میں ملاقات ہوئی ہے، ملاقات کے دوران دونوں رہنمائوں کو علاقائی روابط کے فروغ سے مختلف مجوزہ منصوبوں پر بریفنگ دی گئی منصوبوں کا مقصد اقتصادی ترقی اور غربت میں کمی کے اہداف کا حصول ہے۔ تفصیلات کے مطابق جمعرات کے روز وزیراعظم نواز شریف اور ترکمانستان کے صدر قربان علی بردی محمدوف کی گورنمنٹ ہائوس مری پہنچے اس موقع پر دونوں رہنمائوں کو وسط ایشیائی ریاستوں کے ساتھ زمینی رابطوں پر بریفنگ دی گئی وزیر منصوبہ بندی و ترقی احسان اقبال اور چیئرمین این ایچ اے نے دونوں رہنمائوں کو بریفنگ دی منصوبے دس ممالک اور چھ بین الاقوامی ترقیاتی شراکت داروں کے اشتراک سے شروع کئے جا رہے ہیں مجوزہ منصوبے پاکستان اور وسط ایشیائی ریاستوں میں علاقائی اقتصادی تعاون کا حصہ ہیں مجوزہ سڑک کوئٹہ قندھار ہرات اور مزار شریف کے راستے گوادر اور ترمز کو ملائے گی طورخم کابل قندوز اور دوشنبے کے راستے کراچی سے تاشقند سے منسلک کرنے کا مجوزہ منصوبہ بھی شامل ہے اس موقع پر وزیراعظم نواز شریف نے کہا کہ ملکی ترقی بنیادی ڈھانچے کی تعمیر کے ساتھ منسلک ہے پاک چین اقتصادی راہداری سے معاشی صورتحال میں نمایاں بہتری آئے گی جبکہ صدر قربان علی بردی محمدوف نے وزیراعظم نواز شریف کے وژن کی تعریف کی اور کہا کہ ترکمانستان تاپی سے منسلک منصوبوں میں گہری دلچسپی رکھتا ہے گوادر کو اپنی بندرگاہ کے طور پر استعمال کرنا چاہتے ہیں۔


http://www.urdutimes.com/news/12216.html
ایران کیساتھ تجارت میں 80 کروڑ ڈالر کے گھپلے کا انکشاف
کراچی: پاکستان بزنس کونسل نے دعویٰ کیا ہے کہ سال 2014 میں ایران کے ساتھ ہوئی تجارت میں 80 کروڑ ڈالر کا گھپلا نظر آتا ہے۔ پاکستان بزنس کونسل کے مطابق ایران پر سے تجارتی پابندیاں ہٹنے کے بعد پاک ایران تجارت کو فروغ مل سکتا ہے۔ اس حوالے سے دونوں ممالک کے لیے ضروری ہے کہ ٹریڈ ہونے والی اشیا کی مالیت کا درست اندازہ لگاتے ہوئے انڈر انوائسنگ کے ناسور کو ختم کیا جائے۔ سال 2014 میں ایران کے مطابق 84 کرور ڈالر مالیت کی اشیا پاکستان نے خریدی لیکن پاکستانی کسٹمز کے مطابق ایران سے امپورٹ ہونے والی مصنوعات کی مالیت ساڑھے 18 کروڑ ڈالر ہے۔ اسی طرح ایران کہتا ہے کہ اس نے پاکستانی تاجروں سے سال 2014 میں ہی 26 کروڑ ڈالر مالیت کی مصنوعات خریدی جبکہ پاکستان کے ایکسپورٹ کے اعداد و شمار کے مطابق ایران کو بیچے گئے سامان کی مالیت 4 کروڑ ڈالر کے قریب ہے۔ اس طرح 80 کروڑ ڈالر کی تجارت ریکارڈ میں نہ آنے سے قومی خزانے کو ڈیوٹیز کی مد میں نقصان پہنچا ہے۔


http://www.urdutimes.com/news/12215.html
قتل کی 40 وارداتوں میں ملوث کالعدم تنظیم کا اہم رکن ہلاک
کراچی: کراچی پولیس چیف مشتاق مہر نے کہا ہے کہ رینجرز اہلکاروں سمیت قتل کی 40 وارداتوں میں ملوث کالعدم تنظیم کا اہم رکن کامران گجر مارا گیا ہے، کراچی میں کریکر حملوں میں دو گروپس ملوث ہیں، ایک سیاسی مقاصد کے لئے تو دوسرا آپریشن کے ردعمل میں خوف ہراس پھیلا رہا ہے۔ جمعرات کو کراچی سینٹرل پولیس آفس میں پریس کانفرنس کرتے ہوئے کراچی پولیس چیف مشتاق مہر کا کہنا تھا کہ کراچی میں کریکر حملوں میں دو گروپس ملوث ہیں ایک گروپ سیاسی مقاصد کے تحت حملے کر رہا ہے اور دوسرا گروہ کراچی آپریشن کے ردعمل میں خوف و ہراس پھیلانا چاہتا ہے۔ کریکر حملوں میں شلوار قمیض اور جینز ٹی شرٹ گروپس دونوں ہی ملوث ہیں۔ مشتاق مہر نے بتایا کہ منگھو پیر میں سی آئی اے اور ویسٹ پولیس نے مشترکہ آپریشن کیا۔ آپریشن میں بدنام دہشت گرد کامران گجر کو ہلاک کر دیا ہے۔ کامران گجر پولیس، رینجرز اہلکاروں سمیت قتل کی 40 وارداتوں میں ملوث تھا۔ ملزم نے گزشتہ سال گلشن حدید میں ڈی ایس پی فتح محمد سانگری کو محافظ اور ڈرائیور سمیت قتل کیا۔ 2014 میں رینجرز کے بریگیڈ باسط پر بھی خود کش حملے میں ملوث تھا۔ ملزم نے حیدر آباد، کراچی اور دیگر شہروں میں متعدد بینک ڈکتیاں بھی کی تھیں۔ مشتاق مہر کا مزید کہنا تھا کہ ہلاک دہشتگرد کا تعلق القاعدہ طالبان اور داعش سے ہے، کامران گجر پر سندھ حکومت کی جانب سے پچیس لاکھ کے انعام کااعلان کیا گیا تھا، ملزم حالیہ دنوں میں سیاسی اور مذہبی شخصیات کو نشانہ بنانے کی منصوبہ بندی کر رہا تھا، ملزم کے قبضے سے ایک ایس ایم جی اور دیسی ساختہ بم برآمد ہوا ہے جبکہ ملزم کے ساتھ شارٹ ٹرم کیڈنیپنگ میں محکمہ پولیس کے لوگ بھی ملوث تھے۔


http://www.urdutimes.com/news/12213.html
تھانوں میں لوگ قتل ہو رہے ہیں پنجاب حکومت کہاں ہے؟
لاہور: تحریک انصاف پنجاب کے صدارتی امیدوار چوہدری محمد سرور نے کہا ہے کہ تھانوں میں لوگ قتل ہو رہے ہیں پنجاب حکومت کہاں ہے؟ اقتدار پرست حکمرانوں نے ملک کو نئے مسائل کا تحفہ دیا ہے، بجلی کی بدترین لوڈشیڈ نگ شروع ہو چکی ہے چھ ماہ میں لوڈشیڈنگ ختم کرنیکا نعرہ لگانیوالے حکمران کہاں ہیں؟ قوم سے کوئی بھی وعدہ پورا نہ کرنیوالے حکمرانوں کو اقتدار میں رہنے کا کوئی حق نہیں، تحریک انصاف قومی امنگوں کی ترجمانی کر رہی ہے۔ تحریک انصاف کے مختلف وفود سے گفتگو میں سابق گورنر و تحریک انصاف پنجاب کے صدارتی امیدوار چوہدری محمد سرور نے کہا ہے کہ نوانکوٹ تھانہ میں زیرحراست شخص کا قتل کسی دہشت گردی سے کم نہیں تھانے جہاں لوگوں کا انصاف کی توقع ہوتی ہے وہاں انکے قتل ہو رہا ہے کہاں بتائے انکی حکومت کہاں ہے؟ (ن) لیگ والے اقتدار میں آنے سے پہلے پنجابی فلموں کے ہیرو جیسی بڑھکیں مارتے رہے ہیں مگر اقتدار میں آنے کے بعد انکا انداز سیاست تبدیل ہو چکا ہے اور جن لوگوں کو (ن) لیگ نشانہ عبرت بنانے کاوعدہ کرتی رہی ہے آج ان سے ایک اور ڈیل کر چکی ہے۔


http://www.urdutimes.com/news/12211.html
پشاور: پولیس اور فورسز کا مشترکہ آپریشن، 75 افراد گرفتار
پشاور: صوبائی دارالحکومت پشاور کے مختلف علاقوں میں پولیس اور سیکیورٹی فورسز نے مشترکہ سرچ آپریشن کیا جس کے دوران 75 مشتبہ افراد کو حراست میں لے کر اسلحہ برآمد کیا گیا ہے۔ پولیس کے مطابق مشترکہ سرچ آپریشن فقیر آباد پہاڑی پورہ حیات آباد اور کوتوالی کے علاقوں میں کیا گیا۔ آپریشن کے دوران 9 افغان باشندوں سمیت 75 مشتبہ افراد کو حراست میں لیا گیا مشتبہ افراد کے قبضہ سے 5 پستول 2 ریپیٹرز اور سینکڑوں کارتوس برآمد ہوئے۔ آپریشن کے دوران لیڈیز پولیس اور کھوجی کتوں کی مدد سے تقریبا 3 سو گھروں کو چیک کیا گیا۔


http://www.urdutimes.com/news/12210.html
ایران کا حوثی باغیوں سے 14 ملین ڈالر کے مطالبے کا انکشاف
صنعا: ایران نے یمن میں حکومت کے خلاف سرگرم حوثی باغیوں سے جنگ میں زخمی ہونے والے جنگجوؤں کے علاج کی مد میں 14 ملین ڈالر کی خطیر رقم مانگ لی ہے۔ عرب ٹی وی کے مطابق عرب ذرائع ابلاغ نے انکشاف کیا ہے کہ ایران نے زخمی ہونے کے بعد تہران لائے گئے حوثی باغیوں سے کہا ہے کہ وہ علاج کی مد میں 14 ملین ڈالر کی رقم ادا کریں۔ ایران کی جانب سے حوثی باغیوں سے علاج کے اخراجات وصول کرنا حیران کن ہے، کیونکہ یمن میں حکومت کے خلاف بغاوت پر اٹھانے اور ان کی مالی اور معنوی مدد کرنے میں ایران پیش پیش رہا ہے۔ مگر یہاں ایران کا دوغلا پن ثابت ہو رہا ہے۔ اس کے برعکس سعودی عرب یمنی عوام کی مفت میں ہر ممکن مدد کی کوشش کر رہا ہے۔ جنگ میں زخمی ہونے والے افراد کا بلا تفریق سعودی عرب کے ہسپتالوں میں علاج کیا گیا۔ گذشتہ ہفتے سعودی عرب نے حوثیوں کے گڑھ سمجھے جانے والے صعدہ گورنری میں سعودی عرب نے 220 ٹن غذائی اور طبی سامان ارسال کر کے یہ ثابت کیا ہے کہ سعودی عرب ایران کی طرح طوطا چشم نہیں ہے۔ ایران نے اپنے لیے پراکسی وار لڑنے لے زخمی حوثیوں سے بھی ان کے علاج کے پیسے مانگ کر اپنی بدنیتی ظاہر کر دی ہے۔


http://www.urdutimes.com/news/12207.html
کراچی میں ٹارگیٹڈ آپریشن کے دوران 10 افراد گرفتار
کراچی: کراچی میں قانون نافذ کرنے والے اداروں کی جرائم پیشہ افراد کے خلاف کارروائیوں کے نتیجے میں منگھو پیر میں مبینہ پولیس مقابلے میں ایک ملزم ہلاک ہو گیا جبکہ کراچی کے علاقوں ملیر اور غریب آباد میں قانون نافذ کرنیوالے اداروں نے کارروائی کر کے 10 مشتبہ افراد کو حراست میں لے لیا ہے۔ ذرائع کے مطابق منگھو پیر میں مبینہ پولیس مقابلہ ہوا ہے جس میں ایک ملزم ہلاک ہو گیا ہے۔ پولیس کے مطابق ہلاک ملزم کی شناخت بدنام دہشت گرد کامران گجر کے نام سے ہوئی ہے۔ کامران گجر پولیس، رینجرز اہلکاروں سمیت قتل کی 40 وارداتوں میں ملوث تھا۔ ملزم نے گزشتہ سال گلشن حدید میں ڈی ایس پی فتح محمد سانگری کو محافظ اور ڈرائیور سمیت قتل کیا تھا۔ 2014 میں رینجرز کے بریگیڈ باسط پر بھی خودکش حملے میں ملوث تھا۔ ملزم نے حیدر آباد، کراچی اور دیگر شہروں میں متعدد بینک ڈکتیاں بھی کی تھیں۔ قانون نافذ کرنے والے ادارے کے اہلکاروں نے ملیر جعفر طیار سوسائٹی میں ٹارگیٹڈ کارروائی کی۔ ذرائع کے مطابق کارروائی کے دوران رینجرز نے پانچ مشتبہ افراد کو حراست میں لے لیا۔ ٹارگیٹڈ کارروائی کے دوران حراست میں لئے گئے افراد کو نامعلوم مقام منتقل کر کے ان سے تفتیش کی جا رہی ہے۔ غریب آباد کے علاقے میں بھی رینجرز نے سرچ آپریشن کے دوران 5 مشتبہ افراد کو حراست میں لے لیا۔


http://www.urdutimes.com/news/12204.html
خیبر ایجنسی: فورسز سے جھڑپ میں 8 دہشتگرد ہلاک، 2 اہلکار شہید
راولپنڈی: خیبر ایجنسی اور چلاس میں سیکیورٹی فورسز سے جھڑپوں کے دوران 8 دہشت گرد ہلاک جبکہ 2 اہلکار شہید ہو گئے۔ آئی ایس پی آر کی جانب سے جاری بیان کے مطابق چلاس میں وادی تریل کے گاؤں گیال میں دہشت گردوں کی موجودگی کی خفیہ اطلاعات پر آپریشن کیا گیا، آپریشن کے دوران سیکیورٹی فورسز اور دہشت گردوں کے درمیان جھڑپ ہوئی جس کے نتیجے میں 3 انتہائی خطرناک دہشت گرد ہلاک ہو گئے جبکہ کارروائی کے دوران 2 سیکیورٹی اہلکار بھی شہید ہوئے، ہلاک ہونے والے دہشت گرد شاہراہ قراقرم پر ٹرانسپورٹ، سیاحوں اور فورسز پر حملوں میں مطلوب تھے، کارروائی کے بعد علاقے کو گھیرے میں لے کر سرچ آپریشن کیا جا رہا ہے۔ دوسری جانب خیبر ایجنسی کے درہ درمو دراب میں دہشت گردوں نے فورسز کی چوکی پر فائرنگ کی، چوکی پر تعینات جوانوں نے فوری جوابی کارروائی کرتے ہوئے اس حملے کو ناکام بنا دیا، جھڑپ کے دوران 5 دہشت گرد ہلاک ہو گئے، فورسز نے دہشت گردوں کی لاشیں قبضے میں لے لیں ہیں جنہیں پولیٹیکل انتظامیہ کے حوالے کیا جائے گا۔


http://www.urdutimes.com/news/12202.html
آرمی چیف سے یورپی یونین کے نمائندہ خصوصی کی ملاقات
راولپنڈی: آرمی چیف جنرل راحیل شریف سے یورپی یونین کے نمائندہ خصوصی فرانز مائیکل میبلین کی ملاقات ہوئی ہے جس میں خطے کی سیکیورٹی سے متعلق امور پر تبادلہ خیال کیا گیا ہے، پاک فوج کے شعبہ تعلقات عامہ (آئی ایس پی آر) کے ترجمان کی جانب سے جاری بیان کے مطابق فرانز مائیکل نے خطے میں استحکام کے لیے پاکستان کے کردار کو سراہتے ہوئے کہا ہے کہ آپریشن ضرب عضب علاقائی استحکام کے لیے بہترین کوشش ہے، آپریشن ضرب عضب میں پاک فوج کا کردار قابل تعریف ہے، آپریشن کے نتیجہ میں پاکستان میں سیکیورٹی کے معاملات بہتر ہو رہے ہیں۔


http://www.urdutimes.com/news/12200.html
صوابی، نامعلوم افراد کی فائرنگ جنرل کونسلر جاں بحق
صوابی: صوابی کے محلہ گلبہار میں نامعلوم افراد کی فائرنگ سے وارڈ 3 کا جنرل کونسلر امتیاز علی جاں بحق ہو گیا ہے۔ پولیس کے مطابق محلہ گلبہار میں وارڈ 3 صوابی خاص کے ولیج کونسلر امتیاز علی اپنے گھر کے باہر کھڑے ہوئے تھے کہ موٹر سائیکل سوار نامعلوم افراد نے فائرنگ کر دی جس کے نتیجے میں امتیاز علی موقع پر ہی جاں بحق ہو گئے۔ اطلاع ملنے پر پولیس موقع پر پہنچ گئی، جس کے بعد لاش کو پوسٹ مارٹم کیلئے سول ہسپتال منتقل کر دیا گیا۔ پولیس نے ملزمان کی تلاش شروع کر دی ہے۔


http://www.urdutimes.com/news/12195.html
سابق چیف جسٹس سے بد سلوکی، کمشنر سمیت افسران کا معافی نامہ مسترد
اسلام آباد: سپریم کورٹ نے سابق چیف جسٹس افتخار محمد چودھری بدسلوکی کیس کے تحت چلنے والی توہین عدالت کی کارروائی میں سابق کمشنر اسلام آباد خالد پرویز، سابق ڈپٹی کمشنر چودھری محمد علی سمیت 11 افسران کی غیر مشروط معافی نامے مسترد کرتے ہوئے کہا ہے کہ تین رکنی بنچ پہلے ہی معافی کے حوالے سے معاملات کو زیربحث لا چکا ہے اب دلائل میرٹ پرسن کر فیصلہ کر دیں گے۔ وکلاء اگلی سماعت پر میرٹ پر دلائل کی تیاری کر کے آئیں اور دلائل دیں۔ عدالت نے اٹارنی جنرل کو بھی معاونت کے لئے طلب کیا ہے جبکہ پانچ رکنی لارجر بنچ کے سربراہ چیف جسٹس انور ظہیر جمالی نے ریمارکس دیئے ہیں کہ قانون تو عام آدمی کی پگڑی اچھالنے کی اجازت نہیں دیتا وہ تو چیف جسٹس تھے، یہ مقدمہ سابق چیف جسٹس افتخار محمد چودھری کی اکیلی ذات کا نہیں ادارے کی عزت اور وقار کا ہے انفرادی معاملات سے ادارے تباہ ہوتے ہیں افسران خود کو قانون سے زیادہ شاہ کا وفادار سمجھتے ہیں اب معافی کی بات نہیں ہو سکتی آپ میرٹ پر دلائل دیں سن کر فیصلہ کر دیں گے۔ مقدمے کے تمام پہلوئوں کا جائزہ لیں گے۔ اداروں کے حوالہ سے اس طرح کے اقدامات کی اجازت نہیں دی جا سکتی جبکہ جسٹس میاں ثاقب نثار نے کہا ہے کہ پولیس افسران یہ نہیں کہہ سکتے کہ انہیں صفائی کا موقع نہیں مل سکا آپ یہ چاہتے ہیں کہ معاملہ ٹرائل کورٹ کو منتقل کیا جائے مگر چیف جسٹس صاحب چاہتے ہیں کہ آپ میرٹ پر دلائل دیں تاکہ اس کا اب فیصلہ کر دیا جانا چاہئے۔ انہوں نے یہ ریمارکس جمعرات کے روز دیئے ہیں اس دوران چودھری محمد علی، خالد پرویز، جمیل ہاشمی، رخسار مہدی، سراج خان سمیت دیگر کی جانب سے ڈاکٹر خالد رانجھا، ابراہیم ستی اور دیگر وکلاء پیش ہوئے اور عدالت سے استدعا کی مذکورہ بالا تمام تر افسران ریٹائر ہو چکے ہیں عدالت اپنی ریزرویشن واپس لے۔ چودھری محمد علی اور خالد پرویز 15، 15 روز کی سزا جبکہ رخسار مہدی اور جمیل ہاشمی عدالت اٹھنے تک کی سزا بھگت چکے ہیں۔ جسٹس امیر ہانی مسلم نے کہا کہ آپ تو ایسے کہہ رہے ہیں کہ جیسے انہوں نے کچھ بھی نہیں کیا۔ یہی افسران ہی تو ہیں جو سیکیورٹی پلان دیتے ہیں۔ چودھری محمد علی نے عدالت کو بتایا کہ ان کے وکیل بشیر تھے جو فوت ہو چکے ہیں اب وہ خود دلائل دینا چاہتے ہیں اور کوئی وکیل مقرر نہیں کرنا چاہتے جس روز واقعہ رونما ہوا وہ موقع پر موجود تھے جو عدالت پوچھے گی عدالت کو اس کا تشفی جواب دیا جائے گا اس پر جسٹس میاں ثاقب نثار نے کہا کہ آپ کے وکیل کو فوت ہوئے عرصہ ہو چکا ہے چیف جسٹس نے کہا کہ آپ مزید کیا چاہتے ہیں۔ اس پر وکلاء نے کہا کہ ہم چاہتے ہیں کہ ہمارے غیر مشروط معافی نامے منظور کئے جائیں اور عدالتی ریزرویشن واپس لی جائے اس پر عدالت نے کہا کہ اب معافی نامے کی بات نہیں ہو سکتی کیونکہ اب یہ معاملہ پہلے ہی زیر بحث لایا جا چکا ہے۔ اب مقدمہ کی سماعت میرٹ پر ہو گی۔ بعدازاں عدالت نے سماعت اپریل کے تیسرے ہفتے تک ملتوی کرتے ہوئے وکلاء کو میرٹ پر دلائل کی تیاری کے لئے مہلت دے دی ہے۔ واضح رہے کہ پولیس افسر نے سابق چیف جسٹس افتخار محمد چودھری کے ساتھ بدسلوکی کی تھی جس پر ازخود نوٹس لیا گیا تھا اور پولیس افسران کو سزائیں دی گئی تھیں جن کے خلاف انہوں نے نظرثانی کی اپیلیں دائر کی تھیں۔


http://www.urdutimes.com/news/12190.html
اللہ نذر بلوچ سمیت 66 افراد کے سر کی قیمت مقرر
کوئٹہ: بلوچستان کی حکومت نے کالعدم بلوچ عسکریت پسند تنظیموں سے تعلق رکھنے والے 66 افراد کے سر کی قیمت مقررکی ہے۔ جن افراد کے سر کی قیمت مقرر کی ہے ان میں ڈاکٹر اللہ نذر بلوچ کا نام بھی شامل ہے جن کے بارے میں حکام کا دعوی ہے کہ وہ کالعدم بلوچستان لبریشن فرنٹ کے سربراہ ہیں۔ محکمہ داخلہ حکومت بلوچستان کی جانب سے جاری ہونے والے ایک نوٹیفیکیشن کے مطابق جن عسکریت پسندوں کی سر کی قیمت مقرر کی گئی ہے ان کا تعلق پانچ تنظیموں کالعدم بلوچ لبریشن آرمی، کالعدم بلوچستان لبریشن فرنٹ، کالعدم بلوچ ریپبلیکن آرمی، کالعدم لشکر بلوچستان اور کالعدم بلوچ ریپبلیکن گارڈز سے ہے۔ ان میں سے کالعدم بلوچ لبریشن فرنٹ کے سربراہ ڈاکٹر اللہ نذر بلوچ کی سر کی قیمت 50 لاکھ روپے مقرر کی گئی ہے۔ واضح رہے کہ سرکاری حکام نے ڈاکٹر اللہ نظر بلوچ کے بارے میں یہ دعوی کیا تھا کہ وہ گذشتہ سال ایک آپریشن میں مارے گئے ہیں لیکن کالعدم بلوچستان لبریشن فرنٹ نے اس دعوے کو مسترد کیا تھا۔ مبینہ دہشتگردوں بلوچستان کے مختلف علاقوں میں دہشتگرد کارروائیوں، مسلح افواج پر حملوں، معصوم شہریوں کو نشانہ بنانے اور سرکاری املاک کو نقصان پہنچانے کے واقعات میں ملوث تھے۔ محکمہ داخلہ بلوچستان کے نوٹیفکیشن کے مطابق سر کی قیمت مقرر کئے جانے والے دہشت گردوں میں پانچ کالعدم تنظیموں جن میں بلوچستان لبریشن آرمی، بلوچستان لبریشن فرنٹ، بلوچستان ریپبلکن آرمی، بلوچستان ریپبلکن گارڈ اور لشکر بلوچستان کے 66 دہشت گرد شامل ہیں۔ ذرائع کے مطابق فہرست میں موجود دہشت گردوں میں سے بیشتر کو گرفتار یا ہلاک کیا جا چکا ہے۔


http://www.urdutimes.com/news/12187.html
غیر قانونی طور پر ایران جانیوالے 103 باشندے گرفتار
پسنی: پاکستان کوسٹ گارڈ نے بلوچستان کے علاقے پسنی میں ایرانی سرحد کے قریب کارروائی کرتے ہوئے غیر قانونی طور پر ایران جانے والے 103 باشندوں کو گرفتار کر کے ایف آئی اے کے حوالے کر دیا۔ ترجمان کوسٹ گارڈ کے مطابق پاکستان کوسٹ گارڈ نے بلوچستان میں پاک ایران سرحد کے قریب پسنی میں کارروائی کی جس میں غیر قانونی طور پر ایران جانے والے 103 باشندوں کو گرفتار کر لیا۔ گرفتار باشندوں میں 87 کا پاکستان' 11 افغانستان اور 15 باشندوں کا تعلق ایران سے ہے۔ ترجمان کے مطابق تمام گرفتار باشندوں کو حراست میں لے کر مزید تحقیقات کیلئے ایف آئی اے کے حوالے کر دیا گیا ہے یہ باشندے بغیر سفری دستاویزات کے ایران بارڈر کراس کر رہے تھے۔


http://www.urdutimes.com/news/12181.html
مٹھی: غذائی قلت کے باعث مزید 6 بچے جان کی بازی ہار گئے
مٹھی: قحط، غربت اور غذائی قلت کے شکار صحرائے تھر میں مزید 6 بچے زندگی کی بازی ہار گئے جس کے بعد رواں برس جاں بحق ہونے والے بچوں کی تعداد 124 ہوگئی۔ تفصیلات کے مطابق قحط، غذائی قلت، وبائی بیماریوں اور بنیادی صحت کی ناکافی سہولتوں جیسے مسائل سے دوچار سندھ کے ضلع تھر میں مزید 6 بچے جاں بحق ہو گئے، جن میں سے مٹھی کا ایک سالہ سمیجھو بھیل، ایک روز کے عبدالحمید اور عمرگل، ڈیپلو کی 4 روز کی نازیہ گوٹھ ارنیارو کا 7 ماہ کا پرکاش کمار اور گوٹھ جئسے جو پڑ کی تین روز کی بچی شامل ہے۔ واضح رہے کہ ضلع تھرپارکر میں رواں ماہ اب تک 124جبکہ اس سال 224 بچے غذائی قلت اور وبائی بیماریوں کا شکار ہو کر موت کی آغوش میں جا چکے ہیں جبکہ سول ہسپتال مٹھی سمیت تھر کے مختلف ہسپتالوں میں 200 سے زائد بچے زیر علاج ہیں۔


http://www.urdutimes.com/news/12179.html
سعودی حکومت نے پاکستان سے حج پالیسی کی رپورٹ مانگ لی
فیصل آباد /اسلام آباد: سعودی حکومت کی وزات حج امور نے پاکستان کی وزات حج کو کہا ہے کہ وہ حج پالیسی 2016ء کا جلد از جلد فیصلہ کر کے حاجیوں کی تعداد اور پرائیویٹ حج ٹور آپریٹرز کے حج کوٹہ کے بارے میں انہیں آگاہ کیا جائے تاکہ سعودی حکومت آئندہ حج 2016ء کے انتظامات مکمل کر سکے۔ آن لائن کے مطابق پاکستان کے وزات حج امور تاحال نئی حج پالیسی کا کوئی واضح فیصلہ نہیں کر سکی کیونکہ حج پرائیوٹ ٹور آپریٹر ایسوسی ایشن نے عدالت عالیہ سندھ سے حج کوٹہ میں کمی کے بارے میں حکم امتناعی حاصل کر رکھا ہے جس کی سماعت 30 اپریل مقرر ہے جبکہ قومی اسمبلی کی قائمہ کمیٹی برائے مذہبی امور اور سینٹ کی قائمہ کمیٹی برائے مذہبی امور نے اپنے الگ الگ اجلاس میں نئی حج پالیسی کے بارے میں رپورٹ تیار کرتے ہوئے وفاقی وزیر مذہبی امور محمد یوسف اور سیکرٹری مذہبی امور کو ہدایت کی ہے کہ حج 2016ء کی پالیسی کی حتمی منظوری سے قبل انہیں تحریری طور پر آگاہ کیا جائے۔ آن لائن کو سرکاری ذرائع نے بتایا کہ حج پالیسی میں تاخیر ہونے کی وجہ سے نہ صرف اس سال حج پر جانے والے افراد پریشان ہیں بلکہ حج اور عمرہ پر جانے والے عازمین حج نے وزیراعظم پاکستان سے مطالبہ کیا ہے کہ پٹرولیم مصنوعات کی نمایاں کمی کی وجہ سے حج کرایوں میں کمی کرتے ہوئے نئی حج پالیسی کا جلد از جلد اعلان کیا جائے تاکہ عازمین حج پالیسی کے تحت اپنی درخواستیں حج کیلئے جمع کرا سکیں۔ یہ امر قابل ذکر ہے کہ اگر وفاقی حکومت نے 7 اپریل تک سعودی حکومت کو نئی حج پالیسی 2016ء میں عازمین حج کی تعداد کے بارے میں آگاہ نہ کیا تو سعودی حکومت پاکستان کے عازمین حج کے کوٹہ میں نمایاں کمی کر دے گی۔ جس سے ہزاروں پاکستانی افراد عازمین حج کی سعادت سے محروم ہو جائیں گے۔ دریں اثنا حج آرگنائزرز ایسوسی ایشن آف پاکستان (ہوپ) کے ریجنل چیئرمین حافظ شفیق کاشف نے سینٹ اور قومی اسمبلی کی قائمہ کمیٹی کی سفارشات کو خوش آئندہ قرار دیتے ہوئے کہا کہ قائمہ کمیٹی کی سفارشات کی مدد سے عازمین حج کو مناسب بجٹ میں حج پیکج ملیں گے اور موجودہ حج کمپنیوں کے کوٹے میں کمی نہ کرنے سے حج آرگنائزرز اور عازمین حج پر اضافی مالی بوجھ نہیں پڑے گا لہذا ہوپ اس فیصلے کا خیر مقدم کرتی ہے۔


http://www.urdutimes.com/news/12119.html
پاکستان اور ترکمانستان کا اقتصادی تعاون بڑھانے پر اتفاق
اسلام آباد: پاکستان اور ترکمانستان نے باہمی تجارت سمیت اقتصادی تعاون بڑھانے پر اتفاق کرتے ہوئے دونوں ممالک کے درمیان مختلف شعبوں میں معاہدوں کی 9 مفاہمتی یاداشتوں پر دستخط کر لیے گئے، مفاہمتی یادشتوں پر دستخط کی تقریب وزیراعظم ہائوس میں ہوئی، مفاہمتی یاداشتوں پر دستخط کی تقریب سے قبل دنوں ممالک ے کے وفود کے درمیان اعلیٰ سطح کے مذاکرات ہوئے جس میں پاکستانی وفد کی قیادت وزیراعظم محمد نواز شریف نے کی اور ترکمانستان کے وفد کی انکے صدر قربان علی محمدوف نے کی۔ دونوں ممالک کے درمیان ہونے والے اعلیٰ سطح کے تیسرے مذاکراتی دور میں علاقائی اور عالمی امور پر تبادلہ خیال کیا گیا ہے۔ معاہدوں کے دستخط کی تقریب کے بعد میڈیا سے خطاب کرتے ہوئے وزیراعظم محمد نواز شریف نے کہا کہ ترکمانستان اور پاکستان تاریخی، مذہبی اور ثقاتی بندھن میں جڑے ہیں اور دونوں ملکوں کے درمیان مضبوط دوستانہ تعلقات ہیں جو وقت کے ساتھ مزید مضبوط ہوں گے۔ ترکمانستان کے صدر اور انکے وفد کی پاکستان آمد پر خیر مقدم کرتے ہیں، ترکمانستان اور پاکستان کے درمیان گزشتہ 9 ماہ میں مذاکرات کا یہ تیسرا دور ہے، ترکمانستان کے صدر کے دورہ پاکستان سے دونوں ممالک کے درمیان تجارتی تعلقات کو فروغ ملے گا، دنوں ممالک کے درمیان اعلیٰ سطح پر روابط کا یہ سلسلہ جاری رہنا چاہیے، دنوں ممالک کے درمیاں مشترکہ بزنس فورم میں باہمی تعلقات سے تجارت اور سرمایہ کاری میں اضافہ ہو گا، انہوں نے کہا کہ ستمبر میں تاپی گیس پائپ لائن منصوبے کی پروقار تقریب میں شرکت پر خوشی ہے، تاپی منصوبے توانائی کے شعبہ کا ایک بڑا منصوبہ ہے، منصوبے کی تکمیل سے پاکستان مین گیس کی قلت میں مدد ملے گی اور لوڈشیڈنگ پر بھی قابو پایہ جا سکتا ہے، پورا یقین ہے ترکمانستان کی گیس سے پاکستان میں صنعتوں کا پہہ چلے گا، وزیراعظم نے کہا کہ ترکمانستان کے صدر کے ساتھ کاسا 1000 توانائی منصوبے سے متعلق بھی بات چیت ہوئی ہے اور اس منصوبے کا جلد از جلد مکمل کرنے پر اتفاق ہوا ہے، انہوں نے کہا کہ پاکستان علاقی راوبط کو فروغ دینے کے لیے کوشاں ہے، اور علاقائی رابطوں کا فروغ ہمارے 2025 کے ویژن کا اہم ستون ہے، پاکستان علاقائی رابطوں کے فروغ کے لیے مرکزی اہمیت کا حامل ہے، پاکستان کی بندرگاہیں بحیرہ عرب اور ترکمانستان کو سب سے چھوٹا راستہ فراہم کرتی ہیں، ہم ملک کو شاہرائوں کے رستے وسطی ایشیائی ریاستوں سے منسلک کرنا چاہتے ہیں، پاکستان کی بندرگاہیں بحیریہ عرب کے علاوہ وسطی ایشیائی ریاستوں کو بھی چھوٹا راستا فراہم کرتی ہیں، وزیراعظم نے کہا کہ بنیادی ڈھانچے کی ترقی کے لیے ترکمانستان کے ساتھ ملکر کام کر ہے ہیں بنیاد ڈھانچے کی ترقی سے دونوں ممالک کے دوطرفہ تعلقات اور سیاحت کو فرغ ملے گا۔ دونوں ممالک کے درمیان طے پانے والے معاہدوں باہمی تعاون کو فروغ ملے گا، پاکستان اور ترکمانستان کے درمیان باہمی تجارت، اقتصادی تعلقات کے فروغ، پالیسی سٹڈیز ڈیپارٹمنٹ، دفاعی تعاون، سمیت 8 مختلف شعبوں میں معاہدے طے پائے ہیں، انہون نے کہا کہ دونوں ممالک کے درمیان دفاعی تعاون بڑھانے پر بھی اتفاق ہوا ہے، دہشت گرد مشترکہ دشمن ہیں دنوں ممالک ان کے خاتمے کے لیے ملکر کام کریں گے، دہشت گردی اقتصادی ترقی کی راہ میں سب سے بڑی رکاوٹ ہے، ملک سے دہشت گردی کو جڑ سے اکھاڑ پھینکے گے، وزیراعظم نوازشریف نے ترکمانستان کے صدر کو دورہ پاکستان پر شکریہ ادار کرتے ہوئے انکی دورہ ترکمانستان کی دعوت کو قبل کر لیا ہے اور وہ جلد ترکمانستان جائیں گے۔ اس موقع پر میڈیا سے خطاب کرتے ہوئے ترکمانستان کے صدر قربان علی محمدوف نے کہا کہ شاند ار مہمان نوازی پر پاکستانی قوم اور وزیراعظم کا شکر گزار ہوں، ترکمانستان خطے میں پاکستان کو اہمیت دیتا ہے، دنوں ممالک کے درمیان مختلف معاہدوں کی یاداشتوں پر دستخط خوش آئند ہیں، ان سمجھوتوں سے دو طرفہ تعلقات مزید مستحکم اور مضبوط ہوں گے، ترکمانستان پاکستان کی ترقی پر خوش ہے اور ترقی کا یہ سفر جاری دیکھنا چاہتا ہے، وزیراعظم پاکستان سے ملاقات ساز گار ماحول میں ہوئی ملاقات میں عالمی اور علاقائی امور پر تفصیلی تبادلہ خیال کیا گیا ہے، ترکمانستان کے صدر نے کہا کہ افغانستان میں مفاہمتی عمل کی حمایت پر پاکستان کا شکریہ ادا کرتے ہیں، خطے میں امن کے لیے تمام پڑوسی ممالک ملکر کوششیں کرنی چاہیے، امید ہے پاکستان کی امن کی خواہش جلد پوری ہو گی، انہوں نے کہا کہ پاکستان اور ترکمانستان کے درمیان بردارانہ تعلقات ہیں معاہدوں سے یہ تعلقات مزید مضبوط ہوں گے، دونوں ممالک کو ایک دوسرے سے تعاون جاری رکھنا چاہیے۔


http://www.urdutimes.com/news/12106.html
جرمن شہری پی آئی اے کا چیف آپریٹنگ افسر تعینات
کراچی: جرمن شہری سیکیورٹی کلیئرنس کے بغیر ہی پی آئی اے کا چیف آپریٹنگ افسر تعینات کر دیا گیا۔ ذرائع کے مطابق برانڈ برنڈ اکتوبر 1994 تا نومبر 1996 کی مدت میں ایک ائیرلائن کا بھارت میں سینئر نائب صدر بھی رہا ہے۔ معاہدے کے مطابق چیف آپریٹنگ افسر کی تعیناتی سیکیورٹی سے مشروط قرار دی گئی، معاہدے میں تعیناتی سے قبل انٹیلیجنس بیورو، اسپیشل برانچ کی کلیئرنس لازمی قرار دی گئی ہے۔ انتظامیہ نے جرمن شہری کو سیکیورٹی کلیئرنس سے قبل ہی فروری میں جوائننگ کرا دی، ذرائع کے مطابق نئے چیف آپریٹننگ افسر کی سیکیورٹی کلیئرنس تا حال انتظامیہ کو موصول نہیں ہوئی۔ کلیئرنس کے بغیر غیر ملکی کی اعلی انتظامی عہدے پر تعیناتی سیکیورٹی رسک ہے، دستاویزات کے مطابق دو سالہ کنٹریکٹ پر جرمن شہری کو 12 ہزار ڈالرز تنخواہ پر ملازم رکھا گیا۔ تنخواہ پر تمام ٹیکسز کی ادائیگی پی آئی اے کرے گی، جرمن شہری کو لگڑری کار بمعہ ڈرائیور، سیکیورٹی گارڈ بھی فراہم کیا گیا ہے، بین الاقوامی پروازوں کے بارہ فرسٹ کلاس کے مفت ٹکٹ بھی جاری کئے جائیں گے۔ کمپنی پالیسی کے مطابق اندرون ملک پروازوں پر مفت ٹکٹ بھی جاری ہوں گے، ڈپٹی مینجنگ ڈائریکٹر کے عہدے کی گروپ انشورنس اور میڈیکل سہولیات بھی فراہم کی جائیں گی۔ اہل خانہ کو بھی مفت ٹکٹ اور میڈیکل کی سہولیات بھی فراہم کی جائیں گی، سرکاری ٹور کی صورت میں بطور ڈی ایم ڈی ٹی اے ڈی بھی جاری کیا جائے گا، متعلقہ اداروں سے سی او او کی سیکیورٹی کلیئرنس کے منتظر ہیں۔


http://www.urdutimes.com/news/12101.html
لاہور: پسند کی شادی کرنیوالی لڑکی باپ کے ہاتھوں قتل
لاہور: لاہور کے علاقے شاہدرہ میں پسند کی شادی کرنے والی 23 سالہ نوجوان لڑکی محوش کو اس کے والد نے گلہ دبا کر قتل کر دیا، پولیس نے ملزم کو گرفتار کر کے مقدمہ درج کر لیا ہے۔ پولیس کے مطابق ملزم شیر علی کو گرفتار کر لیا گیا ہے اور ملزم نے اعتراف جرم کرتے ہوئے بتایا کہ اس کی بیٹی آئے دن طلعت نامی شخص سے ملنے جاتی تھی اور اس نے اپنی مرضی سے شادی بھی کر لی تھی۔ قاتل باپ کے بیان کے مطابق اس نے کئی بار اپنی بیٹی کو منع کیا لیکن وہ باز نہ آئی جس کی وجہ سے اس نے صبح کے وقت گلہ دبا کر اپنی بیٹی محوش کو قتل کر دیا۔ تھانہ شاہدرہ پولیس نے مقتولہ کے شوہر طلعت کی مدعیت میں مقدمہ درج کر لیا ہے۔


http://www.urdutimes.com/news/12091.html
پاکستان میں 25 این جی اوز کو کام کرنیکی اجازت
اسلام آباد: وزارت داخلہ نے 25 بین الاقوامی غیر سرکاری تنظیموں (آئی این جی اوز) کو نئے طریقہ کار کے تحت رجسٹریشن کرانے اور مفاہمتی یادداشت پر دستخط کے بعد پاکستان میں باضابطہ طور پر کام کرنے کی اجازت دے دی۔ آئی این جی اوز کو پاکستان میں کام کرنے کی منظوری وفاقی وزیر داخلہ چوہدری نثار علی خان کے زیر صدارت وزارت داخلہ میں ہونے والے اجلاس میں دی گئی۔ ذرائع کے مطابق 130 غیر ملکی این جی اوز نے پاکستان میں نئے طریقہ کار کے تحت کام کرنے کی اجازت مانگی تھی، جن میں 25 کو ملک کی کام کرنے کی باضابطہ اجازت دی گئی۔ پاکستان میں کام کرنے کی باضابطہ اجازت ان غیر ملکی این جی اوز کو دی گئی، جنہیں سیکیورٹی ایجنسیوں نے کلیئر قرار دیا تھا، چند آئی این جی اوز نے اب تک مطلوبہ دستاویزات جمع نہیں کرائیں جس کے لیے انہیں 15 روز کی مہلت دی گئی ہے، تاہم انہوں نے یہ نہیں بتایا کہ مہلت ختم ہونے کے بعد ان آئی این جی اوز کے حوالے سے کیا فیصلہ کیا جائے گا۔ ذرائع کا کہنا تھا کہ وزارت داخلہ نے پاکستان میں کام کرنے کی اجازت مانگنے والی کسی غیر ملکی این جی او کی درخواست اب تک رد نہیں کی ہے، جبکہ ان این جی اوز کی رجسٹریشن کا عمل آئندہ چار سے چھ ہفتوں میں مکمل ہوگا۔ وزارت داخلہ کی جانب سے جن غیر ملکی این جی اوز کو پاکستان میں کام کرنے کی اجازت دی گئی ہے ان میں کے این کے جاپان، میڈیسنز سانز فرنٹیئرز (ایم ایس ایف) آپریشنل سینٹر بیلجیئم، ایم ایس ایف فرانس، ایم ایس ایف ہالینڈ، رائل کامن ویلتھ سوسائٹی فار دی بلائنڈ برطانیہ، قطر چیرٹی، جی پیگو کارپوریشن امریکا، اوکسفام جی بی برطانیہ، ہیل پیگ انٹرنیشنل برطانیہ، کیئر انٹرنیشنل امریکا، سیکورز اسلامک فرانس، ایسوسی ایشن فار ایڈ اینڈ ریلیف جاپان، جے ای این جاپان، انٹرنیشنل میڈیکل کارپس امریکا، سعودی ریلیف کمیٹی فار افغانستان، ریلیف انٹرنیشنل امریکا، ورلڈ لرننگ انکارپوریٹڈ امریکا، ساکورا وہیل چیئر پراجیکٹ جاپان، ایکٹنگ اگینسٹ ہنگر امریکا، مڈلینڈ ڈاکٹرز ایسوسی ایشن برطانیہ، ٹیرے ڈیز ہومز سوئٹزرلینڈ، دی فریڈ ہولوز فانڈیشن آسٹریلیا، ہیلتھ کیئر فار آل انٹرنیشنل برطانیہ، کنگ عبداللہ ریلیف کیمپین فار پاکستان سعودی عرب اور امریکن ریفیوجی کمیٹی انٹرنیشنل امریکا شامل ہیں۔ وزیر داخلہ چوہدری نثار علی خان کا کہنا تھا کہ وزارت داخلہ اسی طریقہ کار کے تحت مقامی این جی اوز کی رجسٹریشن کے لیے تیار ہے۔ نجی سیکیورٹی کمپنیوں کے حوالے سے بات کرتے ہوئے وزیر داخلہ نے ہدایت کی جن سیکیورٹی کمپنیوں نے اب تک کوائف جمع نہیں کرائے ان کے لائسنس منسوخ کر دیئے جائیں۔ اجلاس میں اسلام آباد سیف سٹی پراجیکٹ کا بھی جائزہ لیا گیا اور وزیر داخلہ کو بتایا گیا کہ منصوبہ افتتاح کے لیے تیار ہے۔


http://www.urdutimes.com/news/12089.html
دعائوں سے بحفاظت گھر پہنچا، شہباز تاثیر کا ٹوئٹ
اسلام آباد: پنجاب کے مقتول گورنر سلمان تاثیر کے بیٹے شہباز تاثیر نے کہا ہے کہ ماں اور دوستوں کی دعائوں سے باحفاظت گھر واپس پہنچا، میرے دوست علی حیدر گیلانی کو بھی دعائوں کی ضرورت ہے، بدھ کے روز سماجی رابطے کی ویب سائٹ ٹوئٹر پر اپنے پیغام میں انہوں نے اپنے دوستوں سے درخواست کی ہے کہ سابق وزیراعظم پاکستان یوسف رضا گیلانی کے صاحبزادے علی حیدر گیلانی کو دعائوں کی اشد ضرورت ہے، سب ملکر انکے لیے دعا کریں تا کہ وہ بھی میری طرح بحفاظت گھر پہنچ جائے اور اپنی فیملی کے ساتھ زندگی گزارے۔


http://www.urdutimes.com/news/12084.html
اسلام آباد غیرملکیوں کے 300 گھر سیل ہونیکا امکان
اسلام آباد: وفاقی دارلحکومت اسلام آباد میں تقریباً 300 گھروں کو اپنے رہائشیوں سے متعلق مکمل تفصیلات فراہم کرنے کیلئے حتمی نوٹس جاری کر دیے گئے ہیں۔ میڈیا رپورٹس کے مطابق وزیر داخلہ چوہدری نثار علی خان نے متعدد یاد دہانیوں کے باوجود قانون کے تحت رہائشیوں کی تفصیلات فراہم نہ کرنے پر پولیس کو ہدایت کی تھی کہ ایسے گھروں کے داخلی اور خارجی راستے سیل کر دیے جائیں۔ وزیر داخلہ کی ان ہدایات کے بعد ایسے گھروں کو حتمی نوٹس ارسال کرتے ہوئے بدھ کی شام چھ بجے کی ڈیڈ لائن دی گئی تھی۔ وزارت داخلہ کے ایک بیان میں بتایا گیا کہ ان گھروں میں 'غیر ملکی ' مقیم ہیں۔ بیان کے مطابق، سیکیورٹی خدشات کی وجہ سے وزارت داخلہ پچھلے 18 مہینوں سے دارالحکومت میں رہنے والے تمام افراد کی رجسٹریشن کی کوشش کر رہی ہے۔ وزارت داخلہ اور پولیس نے بتایا کہ اس سے قبل غیر ملکیوں کے زیر استعمال 430 گھروں نے نادرا اور پولیس کے گھر گھر سروے کے دوران مکمل تفصیلات دینے سے انکار کر دیا تھا۔ نوٹس پانے والے 300 گھروں میں سے 185 کوہسار جبکہ کم از کم 99 مرگلہ پولیس اسٹیشن کی حدود میں واقع ہیں۔ پولیس کے مطابق، ان گھروں میں امریکی یا پھر یورپی یونین کے شہری رہائش پزیر ہیں۔ ایک پولیس افسر نے بتایا کہ اس مرتبہ اگر غیر ملکیوں نے نوٹس نظرانداز کیے تو پھر ان گھروں کو خاک داروں سے سیل اور لاک کر دیا جائے گا۔


http://www.urdutimes.com/news/12044.html
اسلام آباد پولیس کی کارروائیاں، 18 ملزمان گرفتار
اسلام آباد: پولیس نے جر ائم پیشہ عناصر کے خلاف مختلف کارروائیوں کے دوران 18 ملزمان کو گرفتار کر کے ان کے قبضہ سے 1 کلو 90 گرام چرس، 15 لیٹر شراب، اسلحہ 4 عدد پسٹل 30 بور، ایک عدد کلاشنکوف معہ ایمونیشن اور مال مسروقہ برآمد کر لیا۔ ملزمان کے خلاف مقدمات درج کر لیے گئے ہیں۔ مزید تفتیش جاری ہے۔ تفصیلات کے مطابق وفاقی پولیس نے جرائم پیشہ عناصر کے خلاف کریک ڈائون کے دوران تھانہ بنی گالہ پولیس نے دوران گشت چار ملزمان محمد جہانگیر، محمد اشتیاق، ناصر ندیم اور شفقت حسین کو گرفتار کر کے ان کے قبضہ سے ایک کلاشنکوف, ایک عدد پسٹل 30 بور 4 میگزین معہ 94 روند اور چار بوتلیں شراب بر آمد کر لی۔ تھانہ ترنول پولیس نے دوران گشت ملزم منور حسین کو گرفتار کر کے اس سے پسٹل 30 بور معہ ایمونیشن برآمد کر لیا۔ تھانہ شالیمار پولیس نے دوران گشت ملزم فیصل اشرف کو گرفتار کر کے اس کے قبضہ سے 560 گرام چرس برآمد کر لی۔ تھانہ نون پولیس نے ملزم کی فراری میں مدد دینے پر دو ملزمان اشفاق علی اور تاج محمد کو گرفتار کر لیا۔ تھانہ کھنہ پولیس نے دوران گشت ملزم پلوس یوسف کو گرفتار کر کے 15 لیٹر شراب برآمد کر لی۔ تھانہ کورال پولیس نے دوران گشت دو ملزمان وقار احمد اور نذیز حسین کو گرفتار کر کے ان کے قبضہ سے 2 پسٹل 30 بور معہ ایمونیشن برآمد کر لیا۔ تھانہ لوہی بھیر نے دوران گشت ملزم محمد کابل کو گرفتار کر کے اس کے قبضہ سے 530 گرام چرس برآمد کر لی۔ ملزمان کے خلاف علیحدہ علیحدہ مقدمات درج رجسٹر کر کے تفتیش شروع کر دی گئی۔ جبکہ پیشہ ور بھکاریو ں کی گرفتاری کے لیے چلائی جانے والی مہم کے دوران 6 پیشہ ور بھکاریوں کی گرفتاری عمل میں لائی گئی۔ ایس ایس پی اسلام آباد نے پولیس ٹیم کی اس اعلیٰ کارکردگی پر نقد انعامات اور تعریفی سرٹیفکیٹس دینے کا اعلان کیا ہے۔ انہوں نے تمام ایس ایچ اوز کو ہدایات جاری کرتے ہوئے کہا کہ ایسے جرائم پیشہ اور سماج دشمن عناصر کے خلاف آہنی ہاتھوں سے نمٹا جائے گا اور ان کو گرفتار کر کے قانون کے کٹہرے میں لایا جائے گا۔


http://www.urdutimes.com/news/12041.html
نیب سندھ کی کارروائی، ڈی جی منرل اینڈ مائنز بدر جمیل گرفتار
کراچی: قومی احتساب بیورو (نیب) سندھ نے کارروائی کرتے ہوئے ڈی جی منرل اینڈ مائنز بدر جمیل کو گرفتار کر لیا ہے۔ ملزم پر بجٹ میں خورد برد اور سرکاری بھرتیوں پر رقم لینے کا الزام ہے۔ تفصیلات کے مطابق نیب کی جانب سے ملک بھر میں کرپٹ سرکاری افسران کے خلاف کارروائیوں کا سلسلہ جاری ہے۔ نیب سندھ نے ڈی جی منرل اینڈ مائنز بدر جمیل کے خلاف کارروائی کرتے ہوئے گرفتار کر لیا ہے۔ ذرائع کے مطابق ڈی جی منرل اینڈ مائنز بدر جمیل کے خلاف کروڑوں روپے کی بجٹ میں خورد برد کرنے کا الزام ہے۔ نیب کے مطابق ملزم نے گریڈ ایک سے سترہ تک کی سرکاری بھرتیوں کیلئے عوام سے رقم بھی وصول کی۔


http://www.urdutimes.com/news/12038.html
پاکستانی ہتھیاروں کی دنیا میں مانگ بڑھ رہی ہے، آرمی چیف
واہ کینٹ، راولپنڈی: آرمی چیف جنرل راحیل شریف نے کہا ہے کہ اعلیٰ معیار کے پاکستانی ہتھیاروں کی دنیا میں مانگ بڑھ رہی ہے اور پی او ایف ہتھیاروں کی برآمد کیلئے نئی مارکیٹ تلاش کرے۔ آرمی چیف نے ٹارگٹ سے پہلے منصوبے مکمل کرنے پر پی او ایف انتظامیہ کو خراج تحسین پیش کیا۔ آئی ایس پی آر کے مطابق آرمی چیف جنرل راحیل شریف نے منگل کے روز پی او ایف آرڈیننس فیکٹری واہ کینٹ کا دورہ کیا آرمی چیف کا یہ واہ فیکٹری کا دوسرا دورہ تھا جس کا مقصد پی او ایف کی استعداد کار میں اضافے پر پیشرفت کا جائزہ لینا تھا دورے کے موقع پر پی او ایف کے چیئرمین لیفٹیننٹ جنرل عامر محمود حیات نے سپہ سالار کو بریفنگ دی اس موقع پر آرمی چیف نے کہا کہ اسلحہ میں خود انحصاری کیلئے پی او ایف کو جدید خطوط پر استوار کرنے کی ضرورت ہے۔ پی او ایف پاکستان کی پہلی دفاعی انڈسٹری ہے جس نے اپنے اعلیٰ معیار کی بدولت دنیا میں مقام بنایا ہے دنیا میں پاکستان کے اعلیٰ معیار کے ہتھیاروں کی مانگ بڑھ رہی ہے پی او ایف بین الاقوامی دنیا میں ہتھیاروں کی برآمد کیلئے نئی مارکیٹ تلاش کرے انہوں نے کہا کہ پاکستان آرمڈ فورسز کی جنگی صلاحیت بڑھانے میں پی او ایف کا کردار مثالی ہے پی او ایف نے آپریشن ضرب عضب مین پاک فوج کی صروریات پوری کیں۔ آرمی چیف نے ٹارگٹ سے پہلے منصوبے مکمل کرنے پر انتطامیہ کو خراج تحسین پیش کیا جنرل راحیل شریف نے نی ایونیشن یونٹ کا بھی افتتاح کیا۔


http://www.urdutimes.com/news/12030.html
دہشتگردی کی سازش ناکام، رینجرز سے جھڑپ میں 4 دہشتگرد ہلاک
کراچی: کراچی میں دہشت گردی کی سازش ناکام بنا دی گئی۔ منگھو پیر کے علاقہ میں رینجرز نے 4 دہشت گردوں کو ہلاک کر دیا جبکہ رینجرز کے دو جوان زخمی ہوئے، قائد آباد سے سیکیورٹی اداروں نے ایک دہشتگرد کو بھی گرفتار کر لیا۔ لاسی گوٹھ، لانڈھی، مجید کالونی میں فائرنگ سے 2 افراد جاں بحق ہو گئے۔ بلوچ کالونی سے پولیس نے 25 مشتبہ افراد کو حراست میں لے لیا۔ کلفٹن اور ڈیفنس میں پولیس نے شیشہ کیفیز پر چھاپے مار کر 2 افراد کو گرفتار کر لیا۔ کراچی میں دہشت گردی کی ایک اور کارروائی ناکام بنا دی گئی۔ رینجرز نے خفیہ اطلاعات پر منگھو پیر کے علاقہ سلطان آباد میں چھاپا مارا۔ مکان میں موجود دہشت گردوں نے مزاحمت کی اور رینجرز پر فائرنگ کر دی۔ رینجرز کے جوانوں کی جوابی فائرنگ میں 4 دہشت گرد ہلاک ہو گئے جبکہ رینجرز کے دو جوان زخمی ہوئے۔ ترجمان رینجرز کے مطابق دہشت گرد شہر میں بڑی کارروائی کا منصوبہ رکھتے تھے۔ سرچنگ کے دوران دہشت گردوں کے قبضہ سے اسلحہ بھی برآمد ہوا۔ ادھر قائد آباد میں حساس ادارے نے خفیہ اطلاع پر کارروائی کر کے ایک دہشتگرد کو گرفتار کر لیا۔ ذرائع کے مطابق گرفتار دہشگرد نجی کمپنی میں ملازم ہے اور تعلیم یافتہ ہے۔ گرفتار دہشتگرد اہم معلومات اپنے ساتھیوں کو فراہم کر رہا تھا۔ ملزم کو نامعلوم مقام پر منتقل کر کے تفتیش کی جا رہی ہے۔ دوسری جانب مطلوب ملزمان کی موجودگی کی اطلاع پر بلوچ کالونی میں پولیس نے سرچ آپریشن کیا گھر گھر تلاشی کے دوران 25 مشتبہ افراد کو حراست میں لے لیا گیا۔ حراست میں لیے گئے افراد کو تفتیش کے لیے تھانے منتقل کر دیا گیا ان افراد سے کسی قسم کا اسلحہ برآمد نہیں ہوا۔ کلفٹن اور ڈیفنس میں پولیس نے شیشہ کیفیز پر چھاپے مار کر 2 افراد کو گرفتار کر لیا۔ ایس ایس پی ساتھ ڈاکٹر فاروق احمد کے مطابق کارروائی کے دوران 3 شیشہ کیفے کا سامان بھی تحویل میں لے لیا گیا۔


http://www.urdutimes.com/news/12028.html
لڑکی سے مبینہ اجتماعی زیادتی کے 5 ملزمان گرفتار
مظفرآباد: آزاد کشمیر کے دارالحکومت مظفرآباد میں 8 مارچ کو لڑکی سے مبینہ اجتماعی زیادتی کے 5 ملزم گرفتار کر لیے گئے، ملزمان نے راز افشا ہونے کے خوف سے لڑکی کو زہر دے دیا تھا۔ پولیس کے مطابق مظفرآباد کے پوش علاقے طارق آباد کی 18سالہ لڑکی کو رئیس نامی ملزم نے اپنے دیگر چار ساتھیوں سمیت اغوا کیا اور مبینہ طور پر اجتماعی زیادتی کا نشانہ بنایا۔ راز افشا ہونے کے خوف سے ملزمان لڑکی کو زہر دے کر گھر کے قریب پھینک کر فرار ہو گئے۔ لڑکی کو بے ہوشی کی حالت مقامی ہسپتال پہنچایا گیا۔ چار روز بعد لڑکی نے ہوش میں آنے پر پولیس کو بیان دیتے ہوئے پانچوں ملزمان کی نشاندہی کر دی۔ پولیس نے گزشتہ رات پانچوں ملزمان کو گرفتار کر کے عدالت سے دس روز کا ریمانڈ حاصل کر لیا ہے۔


http://www.urdutimes.com/news/12026.html
کراچی میں سرچ آپریشن کے دوران 27 افراد گرفتار
کراچی: سائوتھ زون پولیس کا بلوچ کالونی میں سرچ آپریشن 27 مشتبہ افراد کو حراست میں لے لیا گیا۔ تفصیلات کے مطابق منگل کے روز سائوتھ زون پولیس نے بلوچ کالونی میں سرچ آپریشن کرتے ہوئے داخلی و خارجی راستوں کو رکاوٹیں لگا کر بند کر دیا اور کسی بھی شخص کو علاقے سے باہر یا اندر آنے کی اجازت نہیں تھی، پولیس نے آپریشن کرتے ہوئے علاقے میں داخل ہوئی اور گھر گھر تلاشی کے دوران 27 افراد کو حراست میں لے کر تفتیش کیلئے تھانے منتقل کر دیا، پولیس نے بتایا کہ انٹلی جنس کی خفیہ اطلاع پر جرائم پیشہ افراد کے خلاف کریک ڈائون کیا تھا لیکن جرائم پیشہ افراد کو آپریشن کی اطلاع مل گئی جس پر جرائم پیشہ فرار ہونے میں باآسانی کامیاب ہو گئے باخبر ذرائع نے بتایا کہ پولیس نے جوئے کے اڈوں پر چھاپہ مارا تھا لیکن کوئی گرفتاری عمل میں نہین آئی جس کے بعد علاقے میں آپریشن شروع کر دیا گیا۔


http://www.urdutimes.com/news/12022.html
تحریک طالبان مہمند ایجنسی کے 3 دہشت گرد گرفتار
پشاور: محکمہ انسداد دہشت گردی مردان ریجن نے کارروائی کر کے کالعدم تنظیم تحریک طالبان مہمند ایجنسی کے تین دہشت گردوں کو گرفتار کر لیا' گرفتار دہشتگردوں کے قبضے سے بھاری مقدار میں گولہ بارود اور اسلحہ برآمد کر لیا۔ میڈیا رپورٹس کے مطابق منگل کے روز مردان کے علاقے ناڑو شاہ میں محکمہ انسداد دہشت گردی مردان ریجن نے دہشت گردوں کی موجودگی کی خفیہ اطلاع ملنے پر بروقت کارروائی عمل میں لا کر گھیرے میں لے لیا۔ دونوں جانب سے فائرنگ کا تبادلہ شروع ہو گیا۔ چند منٹ کی فائرنگ کے تبادلہ کے بعد سیکیورٹی فورسز نے 3 دہشتگردوں سلمان' حیات عالم اور کاشف الرحمان کو گرفتار کر لیا۔ سی ٹی ڈی کے مطابق گرفتار ملزمان کا تعلق کالعدم تنظیم تحریک طالبان مہمند ایجنسی سے ہے جن کے قبضے سے کلاشنکوف' 2 پستول' 3 دستی بم اور بارودی مواد برآمد کر کے قبضے میں لے لیا۔ گرفتار ملزمان کو نامعلوم مقام پر منتقل کر کے تفتیش شروع کر دی۔


http://www.urdutimes.com/news/12018.html
بونیر میں پولیس کارروائی، کالعدم تنظیم کے دو دہشتگرد گرفتار
پشاور: بونیر میں پولیس نے کارروائی کر کے کالعدم تنظیم کے دو دہشتگردوں کو گرفتار کر لیا خیبر پختونخوا حکومت نے دہشتگردوں کے سر کی قیمت 10، 10 لاکھ روپے رکھی تھی میڈیا رپورٹ کے مطابق منگل کے روز بونیر میں پولیس نے خفیہ اطلاع ملنے پر کارروائی کر کے کالعدم تنظیم سے تعلق رکھنے والے دو دہشتگردوں باچا حسین اور فرحان کو گرفتار کر لیا ہے بونیر کے ڈسٹرکٹ پولیس آفیسر خالد ہمدانی نے بتایا کہ گرفتار دہشتگردوں کا تعلق کالعدم تنظیم سے ہے دہشتگردں کے سر کی قیمت حکومت نے 10، 10 لاکھ روپے کر رکھی تھی۔


http://www.urdutimes.com/news/12007.html
پشاور سے 22 افغان باشندوں سمیت 62 افراد گرفتار
پشاور: پشاور پولیس اور سیکیورٹی فورسز نے مشترکہ سرچ آپریشن کے دوران 22 افغان باشندوں سمیت 62 مشتبہ افراد کو حراست میں لے لیا ہے۔ پولیس کے مطابق فقیر آباد اور پہاڑی پورہ کے علاقہ میں پولیس اور سیکیورٹی فورسز نے مشترکہ سرچ آپریشن کیا، اس دوران 22 افغان باشندوں سمیت 62 مشتبہ افراد کو حراست میں لیا گیا۔ پولیس کا مزید کہنا تھا کہ مشتبہ افراد کے قبضہ دو پستول، سیکڑوں کارتوس اور 4 کلو گرام سے زیادہ چرس برآمد ہوئی۔ سرچ آپریشن کے دوران لیڈیز پولیس کی مدد سے 2 سو سے زیادہ گھروں کو چیک کیا گیا۔


http://www.urdutimes.com/news/11953.html
بغیر لائسنس کلاشنکوف کیس، ملزم مصطفی کانجو اشتہار ی قرار
لاہور: لاہور کی مقامی عدالت نے بغیر لائسنس کلاشنکوف رکھنے کے مقدمے میں مصطفی کانجو کے بیرون ملک فرار ہونے اور عدالتی نوٹسز کی عدم تعمیل پر ملزم مصطفی کانجو کو اشتہاری قرار دے دیاَ عدالت نے مصطفی کانجو کی جائیداد ضبط کرنے کی کاروائی کا آغاز کرتے ہوئے ملزم کے نام پر موجود منقولہ اور غیر منقولہ جائیداد کی تفصیلات بھی طلب کر لیں۔ لاہور کے جوڈیشل مجسٹریٹ اکرم آزاد نے مصطفٰی کانجو کے خلاف کیس کی سماعت کیَ تعمیل کنندہ نے عدالت کو آگاہ کیا کہ مصطفی کانجو بیرون ملک فرار ہو چکا ہے اور جان بوجھ کر عدالت میں پیش نہیں ہو رہا۔ سرکاری وکیل سید محمد زرغام نے عدالت کو بتایا کہ ملزم مصطفٰی کانجو کے خلاف تھانہ شمالی چھاونی میں بغیر لائسنس کلاشنکوف رکھنے کا مقدمہ درج ہے، انہوں نے عدالت کو آگاہ کیا کہ ملزم مصطفٰی کانجو نے اسی کلاشنکوف سے فائرنگ کی، جس کے نتیجے میں راہگیر طالبعلم زین جاں بحق ہوا، سرکاری وکیل نے عدالت کو بتایا کہ زین قتل کیس سے بریت کے بعد سے لے کر آج تک ملزم مصطفٰی کانجو اس مقدمے میں اپنی بیگناہی ثابت کرنے کے لئے حاضر نہیں ہوا، جس پر عدالت نے مصطفی کانجو کو اشتہاری قرار دے دیا، عدالت نے ملزم عدالت نے مصطفی کانجو کی جائیداد ضبط کرنے کی کارروائی کا آغاز کرتے ہوئے ملزم کے نام پر موجود منقولہ اور غیر منقولہ جائیداد کی تفصیلات بھی طلب کر لیں۔


http://www.urdutimes.com/news/11949.html
پشاور سے سرچ آپریشن کے دوران 50 افراد گرفتار
پشاور: پشاور پولیس اور سیکیوررٹی فورسز نے ہشت نگری کے علاقہ میں سرچ آپریشن کے دوران 50 مشتبہ افراد کو حراست میں لے لیا۔ جن میں 3 افغان باشندے بھی شامل ہیں۔ پولیس کے مطابق مشترکہ سرچ آپریشن ہشت نگری کے علاقہ میں کیا گیا۔ آپریشن کے دوران 3 افغان باشندوں سمیت 50 مشتبہ افراد کو حراست میں لیا گیا۔ گرفتار افراد سے 2 پستول اور سینکڑوں کارتوس برآمد ہوئے آپریشن کے دوران لیڈیز پولیس کی مدد سے ایک سو سے زیادہ گھروں کو چیک کیا گیا۔


http://www.urdutimes.com/news/11948.html
نو سالہ بچی کا 60 سالہ شخص سے نکاح کرانیکی کوشش ناکام
جیکب آباد: جیکب آباد کے قریب 9 سالہ بچی کا 60 سالہ شخص سے نکاح کرانے کی کوشش پولیس نے ناکام بنا دی۔ بچی کا باپ اور دلہا گرفتار کر لیا نکاح خواں فرار ہو گیا۔ بلوچستان کے علاقے اوستہ محمد کے رہائشی چاکر خان نے اپنی 9 سالہ بیٹی صومیہ کا 60 سالہ بوڑھے شخص محبت خان سے گوٹھ علی آباد بلیدی میں نکاح کرانے کی کوشش کی، پولیس کو خفیہ اطلاع ملنے پر گوٹھ پر چھاپہ مار کر دلہا اور بچی کے باپ کو پولیس نے گرفتار کر لیا نکاح خواں فرار ہونے میں کامیاب ہو گیا۔ پولیس کے مطابق بچی کو لالچی باپ نے پیسوں کی خاطر فروخت کیا گیا ہے مزید تفتیش شروع کر دی گئی۔


http://www.urdutimes.com/news/11946.html
انسانی حقوق کیخلاف ورزی روکنے کیلئے خود مختار کمیشن کی تشکیل
اسلام آباد: قومی اسمبلی کی قائمہ کمیٹی برائے انسانی حقوق میں وفاقی وزیر برائے انسانی حقوق زاہد حامد نے کہا کہ انسانی حقوق کی خلاف ورزی روکنے کیلئے ایک آزاد اور خود مختارکمیشن بنا دیا ہے جس کے ذریعے تمام اقدامات کئے جاسکیں گے۔ قائمہ کمیٹی برائے انسانی حقوق نے لاہور کی دو لڑکیاں نوکری کی جھانسہ میں دبئی بلوا کر ہندوئوں کو فروخت ہونے پر اپنی ذمہ داری نبھانے اور آئندہ ایسے واقعات کی روک تھام کیلئے انٹرنیشنل ہیومن رائٹس کمیشن سے مل کر اقدامات کرنے کی سفارش کر دی ہے۔ قائمہ کمیٹی برائے انسانی حقوق کا اجلاس گزشتہ روز چیئرمین کمیٹی بابر نواز خان کی زیر صدارت قومی اسمبلی میں ہوا جس میں ممبران کمیٹی ڈاکٹر نفیسہ شاہ، فائلس عظیم، زیرہ وادود فاطمی، عمارہ خان، شازیہ صوبیہ، کشور زہرہ اور عالیہ کامران کے علاوہ وفاقی وزیر برائے انسانی حقوق زاہد حامد چیئرمین نیشنل کمیشن برائے انسانی حقوق جسٹس علی نواز چوہان، جوائنٹ سیکرٹری انسانی حقوق حمیرہ اعظم خان نے شرکت کی وفاقی وزیر انسانی حقوق زاہد حامد نے کمیٹی کو نیشنل کمیشن برائے انسانی حقوق کے بارے میں بریفنگ دیتے ہوئے کہا کہ انسانی حقوق کی خلاف ورزی پر کاروائی اور فوری ایکشن لینے کیلئے ایک آزاد اور خود مختار ادارہ بنایا ہے جس سے انسانی حقوق کی خلاف ورزی کا سدباب ممکن ہو سکے گا انہوں نے بتایا کہ اس کمیشن پر پچیس کروڑ روپے فنڈ جاری کیا جا رہا ہے اور یہ کمیشن واچ ڈاگ کے طور پر کام کرے گی کمیٹی کو مزید بریفنگ دیتے ہوئے ان کا کہنا تھا کہ چائلڈ پروٹیکشن بل کی جلد عملدرآمد کیا جائے گا اس بل کے ذریعے بچوں پر کئے جانے والے مظالم کی روک تھام اور ملزمان کو تین سال سے زائد یا پچیس ہزار جرمانہ یا دونوں سزائیں ہوسکتی ہیں انہوں نے بتایا کہ بچوں کی کم عمری میں شادی کے روک تھام پر اقدامات کئے جا رہے ہیں اور انسانی حقوق پر بہتر اقدامات کی وجہ سے یورپین ممالک سے پاکستان جی ایس پی پلس قائم کرنے میں کامیاب ہوا ہے اور اس کو برقرار رکھنے کیلئے مزید اقدامات کی ضرورت ہے ممبر قومی اسمبلی ڈاکٹر نفیسہ شاہ نے نیشنل کمیشن برائے انسانی حقوق پر اعتراض کیا ہے کہ وزارت انسانی حقوق اور کمیشن انسانی حقوق کے فرائض کو علیحدہ علیحدہ بتایا جائے اور ایک مقصد کیلئے دو مختلف اداروں کا کیا مقصد ہے اس پر چیئرمین نیشنل کمیشن برائے انسانی حقوق جسٹس علی نواز چوہان نے بتایا کہ کمیشن ایک واچ ڈاگ کے طور پر کام کرے گی اور آزاد ادارے کا مقصد تمام انسانی حقوق کی خلافورزی پر فوری ایکشن کر سکے چیئرمین کمیٹی بابر نواز خان نے کہا ہے کہ انسانی حقوق کی خلاف ورزی پاکستان میں زیاد ہورہی ہے اس کو روکنے کیلئے وزارت انسانی حقوق کو بہترین اور فوری اقدامات کرنے کی ضرورت ہے وزارت انسانی حقوق کے اعلیٰ حکام نے بتایا کہ وزارت نے عوام کی جان کاری کیلئے مختلف طریقے اشتہار دینا شروع کر دیئے ہیں اور بذریعہ پرنٹ و الیکٹرانک میڈیا اور ریڈیو کے ذریعے بھی عوام کو معلومات دی جا رہی ہیں اب وزارت نے بذریعہ ایس ایم ایس کے ذریعے لوگوں کو معلومات دینے کا فیصلہ کیا ہے وفاقی وزیر زاہد خامد نے بتایا ہے کہ ہم نے کسی بھی غیر انسانی عمل کی معلومات دینے کیلئے ایک نمبر 1099 بنایا ہوا ہے جس کے ذریعے عوام مختلف مظالم کی معلومات دیتے ہیں اور اس کی اشتہاری مہم کو مزید تیز کرنے کی ضرورت ہے ڈاکٹر شازی صوبیہ نے کہا کہ تمام تر اقدامات جوکہ انسانی حقوق کے حوالے سے ہوں وہ قائمہ کمیٹی کو بریفنگ دی جائیں انہوں نے بتایا کہ یہ ایک بنیادی مسئلہ ہے اور لوگوں کو مظالم سے بچانے کیلئے اقدامات ضروری ہیں ممبر قومی اسمبلی عمارہ خان نے بھی کیا ہے امیروں کے مظالم سے غریبوں کو بچانے کیلئے اس ادارے کو اقدامات اور کام کرنے کی ضرورت ہے تمام معلومات جو حاصل کی جاتی ہیں ان پر فوری عملدرآمد کی جاتی ہیں اور انسانی حقوق کی خلافورزی پر الیکشن یقینی بنائی جا رہی ہے۔


http://www.urdutimes.com/news/11943.html
جیش محمد کے گرفتار دہشتگرد فہد جاوید کے انکشافات
کراچی: کراچی میں کاونٹر ٹیرزام ڈیپارٹمنٹ کے ہاتھوں گرفتار جیش محمد کے دہشتگرد فہد جاوید نے دوران تفتیش اہم انکشافات کئے ہیں۔ گرفتار دہشتگر نے بیان دیا کہ عبداللہ پٹھان نامی دہشتگرد کوئٹہ سے دالبندین اور افغانستان لیکر گیا۔ افغانستان میں ہنزلہ نامی دہشتگرد نے ٹریننگ کروائی جو بلوچ تھا۔ افغانستان میں پسٹل، کلاشنکوف، ہینڈ گرنیڈ، لانچر اور ایل ایم جی سمیت دیگر ہتھیار چلانے کی تربیت لی۔ ٹریننگ میں میرے ساتھ 40 دہشتگرد تھے جن میں قلات اور حیدرآباد کے لڑکے شامل تھے۔ فہد جاوید کے مطابق وہ کراچی کے علاقے بہادرآباد میں نجی کالج سے بی کام کر رہا ہے۔ شہر میں ساتھیوں سے رابطے اور ملاقات کے دوران پولیس نے گرفتار کر لیا۔ تفتیشی حکام کا کہنا ہے کہ دہشتگرد کے گروپ کو ٹریس کر لیا گیا ہے جلد مزید دہشتگردوں کو بھی گرفتار کر لیں گے۔


http://www.urdutimes.com/news/11936.html
کراچی: مختلف علاقوں میں سرچ آپریشن، 15 افراد گرفتار
کراچی: کراچی میں قانون نافذ کرنے والے اداروں کا مختلف علاقوں میں سرچ آپریشن 15 مشتبہ افراد کو گرفتار کر لیا، تفصیلات کے مطابق شہر کے مختلف علاقوں صدر، گارڈن، لی مارکیٹ، کھارادر، لیاری، ماڑی پور بلدیہ اتحاد ٹائون اورنگی نمبر ساڑھے گیارہ منگھوپیر، خیرآباد، لیاقت آباد، لائنز ایریا، طارق روڈ، سہراب گوٹھ، سہرہائی وے سمیت دیگر علاقوں میں قانون نافذ کرنے والے اداروں نے سرچ آپریشن کرتے ہوئے داخلی و خارجی راستوں کو رکاوٹیں لگا کر سیل کر دیا اور کسی بھی شخص کو علاقے سے باہر یا اندر جانے کی اجازت نہیں تھی۔ قانون نافذ کرنے والے اداروں نے سرچ آپریشن شروع کرتے ہوئے گھر گھر تلاشی اور جرائم پیشہ افراد کے ٹھکانوں پر کارروائی کرتے ہوئے 15 مشتبہ افراد کو حراست میں لے کر تفتیش کیلئے نامعلوم مقام پر منتقل کر دیا، باخبر ذرائع نے بتایا کہ زیرحراست افراد میں جرائم پیشہ افراد شامل ہیں جس کے قبضے سے منشیات اور اسلحہ برآمد ہوا ہے۔


http://www.urdutimes.com/news/11932.html
وزیراعظم نواز شریف کی انقرہ میں کار بم دھماکے کی مذمت
اسلام آباد، انقرہ: وزیراعظم میاں محمد نواز شریف نے ترکی کے شہر انقرہ میں پارلیمنٹ کے قریب کار بم دھماکے کی شدید الفاظ میں مذمت کی ہے۔ دہشت گردی کے واقعہ میں 34 افراد ہلاک اور 125 زخمی ہوئے ہیں۔ وزیراعظم نواز شریف نے اپنے بیان میں کہا ہے کہ دہشت گردی مشترکہ خطرہ ہے۔ متحد ہونا سب کی ذمہ داری ہے۔ انقرہ کے قریب ہونے والے دھماکہ میں متعدد گاڑیاں بھی تباہ ہوئیں حکام کے مطابق دھماکہ اتا ترک بلیوارڈ پر بس سٹیشن کے قریب ہوا جہاں بارود سے بھری کار کو دھماکے سے اڑا دیا گیا۔ حکام کا کہنا تھا کہ دھماکہ کے بعد علاقہ میں فائرنگ کی آوازیں بھی سنی گئیں جبکہ اطراف میں کئی سرکاری عمارتیں بھی واقع ہیں واضح رہے کہ امریکی سفارت خانہ نے دو روز قبل انقرہ میں دہشت گرد حملے کی وارننگ جاری کی تھی جبکہ وزیراعظم نواز شریف نے اپنے ایک بیان میں دہشت گردی کے واقعہ کی مذمت کرتے ہوئے کہا کہ مشکل کی اس گھڑی میں پاکستانی حکومت اور عوام ترکی کے ساتھ ہیں۔ ان کا کہنا تھا کہ دہشت گردی دنیا میں جہاں کہیں بھی ہو پاکستان اس کے خلاف ہے۔


http://www.urdutimes.com/news/11930.html
پاکستانی قانون پر عمل نہیں کرنا تو پھر داعش کا جھنڈا لگا دیں
اسلام آباد: سپریم کورٹ نے اسلام آباد کے شہری علاقوں میں کمرشل سرگرمیوں اور سیکیورٹی کے نام پر رکاوٹوں کے مقدمے میں وزارت داخلہ کو آئی جی اسلام آباد اور موٹروے پولیس کے دفاتر دوسری جگہ منتقل کرنے کے لئے دو ہفتوں کی مہلت دے دی ہے۔ جبکہ ضلعی عدالتی کی جگہ پر کام کرنے والی اسلام آباد ہائیکورٹ کو بھی دوسری جگہ منتقل نہ ہونے پر عدالت عالیہ سے ان کے رجسٹرار کے ذریعے جواب طلب کیا ہے جبکہ چیئرمین سی ڈی اے کو حکم دیا ہے کہ چار سو نجی تعلیمی اداروں کی منتقلی کے حوالے سے جامعہ پلان اور ایف آئی اے ہیڈ کوارٹر کی منتقلی بارے جواب 11 اپریل تک عدالت میں پیش کریں۔ دو رکنی بنچ کے سربراہ جسٹس شیخ عظمت سعید نے سیکرٹری داخلہ کی جانب سے آئی جیز کے دفاتر خالی کرنے کیلئے دو سے تین ماہ کی مہلت طلب کرنے پر ریمارکس دیئے ہیں کہ کیا آئی جیز کے دفاتر پر قانون کا اطلاق نہیں ہوتا اگر دفاتر پر پاکستان کا جھنڈا لگا ہے تو پاکستانی قانون پر عمل کرنا ہوگا اور اگر پاکستانی قانون پر عمل نہیں کرنا تو بہتر ہے داعش کا جھنڈا لگا دیا جائے چیئرمین سی ڈی اے کام نہیں کرسکتے تو بتا دیں عدالت کے ساتھ مذاق کیا جا رہا ہے بتایا جائے کیا سیکٹر سیون اور ایٹ اسلام آباد کا حصہ نہیں ہیں انہوں نے یہ ریمارکس پیر کے روز دیئے ہیں اس دوران جب سماعت شروع ہوئی تو سیکرٹری داخلہ سیکرٹری کیڈ، سیکرٹری مواصلات اور دیگر حکام پیش ہوئے سیکرٹری داخلہ نے عدالت کو بتایا کہ آئی جیز کے دفاتر خالی کرنے میں دو سے تین ماہ کا عرصہ لگ جائے گا اس کیلئے مہلت دی جائے اس پر عدالت نے سیکرٹری داخلہ اور سیکریرٹی خارجہ کی سرزنش کی اگر آپ نے دفاتر کیلئے جگہ ڈھونڈنی ہوتی تو اور بات تھی حد ہو گئی ایک ماہ میں آپ دفاتر کی جگہ ہی نہیں ڈھونڈ سکے اگر یہ بات ہے تو جو دفاتر بند کئے ہیں پھر ان کو بھی کھلوا دیتے ہیں چیئرمین سی ڈی اے کو بیان حلفی دینا ہوگا کہ جو یہ مدت چاہتے ہیں اس مدت میں دفاتر خالی کر دیئے جائینگے یہ نہیں ہوسکتا کہ باقی سب تو قانون پر عملدرآمد کریں اور قانون پر عملدرآمد کرانے والے ادارے خود قانون کی خلاف ورزی کریں اس بات کی قطعی اجازت نہیں دینگے کیا یہ سیکیورٹی ادارے حکومت کو شرمندہ کرنا چاہتے ہیں اگر تو یہ پاکستان کے قانون کے پابند ہیں تو اس پر انہیں عمل بھی کرنا ہوگا اگر یہ پاکستانی قانون کے پابند نہیں ہیں تو پھر داعش کا جھنڈا لگا دیں عدالت نے اداروں کو ہدایت کی کہ وہ مشورہ کر کے بتائیں کہ آئی جی اسلام آباد اور آئی جی موٹروے پولیس اسلام آباد سے کب اپنے دفاتر خالی کرینگے اور اپنی عمارتوں میں منتقل ہوں گے اس دوران ایڈیشنل اٹارنی جنرل نے عدالت سے استدعا بھی کہ انہیں وقفے کے بعد تک کا وقف دے دیں وہ مشاورت کر لیں اس پر عدالت نے مہلت دے دی۔ وقفے کے بعد ایڈیشنل اٹارنی جنرل عامر الرحمان نے عدالت کو یقین دہانی کرائی کہ ہم آئی جی اسلام آباد کا دفتر پولیس لائین جبکہ آئی جی موٹروے کا دفتر ایمگریشن میں منتقل کر دیں گے اس کے لئے ہمیں کچھ مہلت دی جائے۔ جبکہ سی ڈی اے کے وکیل شاہد حامد نے عدالت کو بتایا کہ کافی حد تک سفارتخانے منتقل کر دیئے گئے ہیں۔ کئی گیسٹ ہائوسز نے رضاکارانہ اور کئی کو ہم نے خود بند کر دیا ہے دس سے پندرہ سال کا عرصہ ہے اور اس دوران پیدا شدہ مسائل راتوں رات حل نہیں ہو سکتے۔ اس پر عدالت نے انہیں کہا کہ آپ عدالت کا وقت ضائع نہ کریں کم از کم اتنے عرصے میں کچھ نہ کچھ پیش رفت تو نظر آنی چاہئے تھی اسلم خاکی عدالت میں پیش ہوئے اور انہوں نے عدالت کو بتایا کہ ایف 8 کچہری کے لئے زمین الاٹ ہوئی تھی وہاں پر اسلام آباد ہائیکورٹ نے قبضہ جما رکھا ہے۔ جبکہ ایف آئی ہیڈ کوارٹر نے سیکیورٹی کے نام پر پورا علاقہ بند کیا ہوا ہے۔ لہذا اسلام آباد ہائیکورٹ کو ہدایت کی جائے کہ وہ اپنی جگہ منتقل ہوں اور ایف آئی اے ہیڈ کوارٹر کو بھی منتقل کیا جائے۔ اس پر عدالت نے کہا کہ شہر کی منصوبہ بندی متعلقہ اداروں کا کام ہے۔ بعدازان عدالت نے سماعت 11 اپریل تک ملتوی کرتے متعلقہ حکام سے جواب طلب کیا ہے۔


http://www.urdutimes.com/news/11926.html
رضا ہارون کا مصطفیٰ کمال کی پارٹی میں شامل ہونیکا اعلان
کراچی: سیاسی منظر نامے سے غائب رہنے والے متحدہ قومی موومنٹ (ایم کیو ایم) کے رہنما رضا ہارون نے سابق سٹی ناظم مصطفیٰ کمال کی پارٹی میں شامل ہونے کا اعلان کر دیا۔ پریس کانفرنس سے خطاب کرتے ہوئے رضا ہارون کہا کہنا تھا کہ جب تین مارچ کو مصطفیٰ کمال نے پاکستان واپسی پر پہلی پریس کانفرنس کی اور ہم نے لندن میں اپنے گھر میں بیٹھ کر یہ دیکھا اور سنا تو دل کی آواز آئی کہ یہ بات تو درست ہے۔ انھوں نے کہا ہے کہ مصطفیٰ کمال نے باطل قوت کے سامنے کھڑے ہونے کی ہمت کی ہے جس کی اشد ضرورت تھی۔ ان کا کہنا تھا کہ ہم جیسے کئی لوگ تنگ آچکے تھے، پریشان تھے کیونکہ جب ایم کیو ایم بنی تھی تو خیال یہی تھا کہ یہ جماعت ایک عام آدمی کے حقوق، مڈل کلاس کی حکمرانی، جاگیردارانہ نظام کے خاتمے کے لیے کام کرے گی۔ رضا ہارون کے بقول ان جیسے کئی نوجوان اسی وجہ سے ہی شامل ہوئے تھے اور وہ کسی ایک شخصیت کومطمئن کرنے یا اس کی پوجا کرنے نہیں آئے تھے۔ لیکن یہ وہ ایم کیو ایم نہیں ہے۔ رضا ہارون کا کہنا تھا کہ مہاجریت کو کوٹہ سسٹم سے جوڑا گیا، اٹھارھویں ترمیم جب لائی جا رہی تھی تو تمام جماعتوں نے اپنی باتیں کیں لیکن ایم کیو ایم اپنی یہ بات نہیں منوا سکی۔ غرور، گھمنڈ، احساس کمتری اور فحش زبان کا استعمال اخلاق سے گری باتیں، حالیہ خطاب کیا کوئی گھر میں سن سکتا ہے، کوئی کارکن اپنے گھر میں یہ بات کہہ سکتا ہے کہ اس کے قائد نے کیا کہا ہے۔ رضا ہارون کا مزید کہنا تھا کہ ’را سے مدد مانگنے کے بعد صبح کو معافی کا بیان دے رہے ہیں، نیٹو اور اقوام متحدہ کو کہہ رہے ہیں کہ کراچی آجائیں۔ وہ تو سب آجائیں گے لیکن آپ کب آ رہے ہیں؟ ہم تین حکومتوں کا حصہ رہے، قومی دھارے میں شامل رہنے کے باوجود ہم یہ ثابت کرنے کی کوشش کر رہے ہیں کہ ہمارا را کے ساتھ کوئی تعلق نہیں۔ یاد رہے کہ کراچی اور حیدرآباد میں مصطفیٰ کمال کی حمایت میں پوسٹر اور وال چاکنگ کی گئی ہے، جن میں انھیں امید کی کرن لکھا گیا ہے۔ مصطفیٰ کمال اور انیس قائم خانی نے گذشتہ روز ایک پریس کانفرنس میں باغ جناح میں جلسہ عام کرنے کا بھی اعلان کیا تھا۔


http://www.urdutimes.com/news/11923.html
بارشوں کے باعث حادثات میں 49 ہلاکتیں ہوئیں
اسلام آباد: نیشنل ڈیزاسٹر مینجمنٹ اتھارٹی نے کہا ہے کہ ملک بھر میں بارشوں کے باعث حادثات میں اب تک 49 افراد جاں بحق ہوئے جبکہ 75 مکانات کو نقصان پہنچا ہے۔ این ڈی ایم اے کی رپورٹ کے مطابق ملک بھر میں بارشوں کے باعث پنجاب میں 10، بلوچستان 18، خیبر پختونخوا میں 6، فاٹا میں 8، اورکزئی میں بارش کے نتیجے میں کان بیٹھ جانے کے باعث 7 افراد جاں بحق جبکہ پنجاب میں 18، بلوچستان 22، خیبر پختونخوا 15 اور فاٹامیں بھی 15 افراد زخمی ہوئے۔ دوسری جانب بارش سے پیدا ہونے والی سیلابی صورتحال سے 75 مکانات کو نقصان پہنچا ہے۔ محکمہ موسمیات کے مطابق آئندہ 24 گھنٹے کے دوران بالائی خیبر پختونخوا، گلگت بلتستان اور فاٹا میں کہیں کہیں تیز ہواوں اور گرج چمک کیساتھ مزید بارش اور پہاڑوں پر برف باری کا امکان ہے۔ اس دوران بالائی پنجاب، گوجرانوالا ڈویژن اور کشمیر میں چند مقامات پر موسلادھار بارش اور چند مقامات پر ژالہ باری کا امکان ہے۔ کشمیر، ہزارہ ڈویژن میں لینڈ سلا ئیڈنگ کا امکان بھی ہے جبکہ مقامی ندی نالوں میں طغیانی کے خطرے کے باعث بالائی فاٹا، مالاکنڈ، ہزارہ، راولپنڈی ڈویژن کے نشیبی علاقوں کے زیر آنے کا خطرہ ہے۔


http://www.urdutimes.com/news/11910.html
خوشاب: زائرین کی بس الٹنے سے 3 مسافر جاں بحق
خوشاب: خوشاب میں خونی جھیل کے قریب زائرین کی بس الٹنے سے تین افراد جاں بحق جبکہ 30 سے زائد زخمی ہو گئے۔ تفصیلات کے مطابق ڈیرہ اسماعیل خان سے عرس سے واپسی پر زائرین کی بس جب خونی جھیل کے قریب پہنچی تو تیز رفتاری کے باعث الٹ گئی۔ جس کے نتیجہ میں تین افراد جاں بحق جبکہ تیس سے زائد زائرین زخمی ہوئے جن میں پانچ کی حالت تشویشناک بتائی جا رہی ہے۔ ریسکیو کی ٹیم نے بروقت موقع پر پہنچ کر زخمیوں کو ڈی ایچ کیو جوہر آباد شفٹ کیا۔ اس سے قبل بھی خونی جھیل کے قریب متعدد حادثات پیش آ چکے ہیں جس میں درجنوں افراد جان سے ہاتھ دھو بیٹھے ہیں جس کے بعد اس جھیل کو خونی جھیل کا نام دیا گیا۔


http://www.urdutimes.com/news/11889.html
فرانزک لیب پنجاب اور ریسکیو 1122 میں کرپشن کا انکشاف
اسلام آباد: ڈائریکٹر جنرل فرانزک لیب لاہور آفس اور ریسکیو سروس 1122 میں مجموعی طور پر 10 کروڑ سے زائد کی کرپشن مالی بدعنوانیوں کی تفصیلات سامنے آئی ہیں۔ ڈی جی ریسکیو نے ذاتی استعمال کے لئے 1.7 ملین سے وی 190 گاڑی جبکہ 17 ملین سے جنریٹر خریدا ہے۔ ڈی جی فرانزک لیب نے ٹھیکیداروں کو کروڑوں روپے کی ادائیگیوں میں ہیر پھیر کی گئی ہے۔ ریسکیو اہلکاروں کو ٹوپیاں کی فراہمی پر 25 لاکھ خزانہ سے وصول کئے گئے ہیں۔ کرپشن اور قومی خزانہ کو لوٹنے کی رپورٹ ہوم سیکرٹری کے پاس موجود ہے لیکن شواہد کے باوجود کوئی کارروائی عمل میں نہیں لائی گئی۔ دستاویزات کے مطابق ڈائریکٹر جنرل فرانزک لیب پنجاب نے من پسند کنٹریکٹر کو 36 لاکھ ایڈوانس جاری کر دیئے تاہم ٹھیکیدار نے متعلقہ اشیاء فراہم ہی نہیں کیں جس پر اعلیٰ حکام نے نوٹس لیتے ہوئے انکوائری شروع کر رکھی ہے۔ ڈائریکٹر جنرل فرانزک لیب نے بیرونی ممالک سے مختلف اشیاء کی خریداری کی تھی۔ قانون کے مطابق ڈی جی کو حکومت سے غیر ملکی زرمبادلہ وصول کرنے کا قانونی طریقہ اختیار کرنا تھا تاہم انہوں نے ادارہ فنڈز سے یہ رقوم جاری کی تھیں جس پر انکوائری جاری ہے۔ رپورٹ کے مطابق فرانزک لیب نے غیر سفاف اور غیر قانونی طریقہ سے نیسپاک کو کنسلٹنٹی کے نام پر 24.84 ملین کی ادائیگی کی ہے جو کہ غیر قانونی قرار دی گئی ہے ڈی جی پر الزام ہے کہ انہوں نے ملک میں مروجہ قوانین کی خلاف ورزی کی ہے۔ ڈی جی لیب فرانزک نے ذاتی حیثیت سے ملازمین بھرتی کر کے قومی خزانہ سے 8 لاکھ روپے تنخواہوں اور الائونسز کی مد میں سرکاری اکائونٹس سے نکلوا کر فراہم کئے ہیں۔ حکومت کی طرف سے فراہم کئے گئے کروڑوں روپے کے فنڈز میں سے 68 ملین روپے کے اخراجات کی وضاحت ہی نہیں کی جا سکی۔ رپورٹ کے مطابق کیمیکل ایگزامینر ملتان آفس میں ادارہ کی آمدن' ٹھیکیداروں کو ادائیگی اور غیر ضروری اخراجات کے نام پر 47 لاکھ روپے کی مالی بدعنوانیوں کی داستان سامنے آئی ہے۔ رپورٹ کے باوجود کسی کو ذمہ دار قرار ہی نہیں دیا گیا۔ رپورٹ کے مطابق ریسکیو سروس 1122 میں اہلکاروں کو تربیت کی فراہمی کے نام پر 12 لاکھ روپے خرچ کئے گئے جن کی قوانین اجازت ہی نہیں دیتے۔ ڈی جی ریسکیو 1122 نے اہلکاروں کو ایوارڈز کے نام پر سرکاری اکائونٹس سے 6 لاکھ 47 ہزار روپے نکلوا کر خرچ کر دیئے۔ ڈائریکٹر جنرل ریسکیو سروس 1122 نے آفس میں اے سی چلانے کے لئے 17 ملین کی لاگت سے جنریٹر خریدا تھا خریداری میں بھاری بے قاعدگیاں سامنے آئی ہیں۔ متعلقہ فورم سے اجازت لئے بغیر ڈی جی ریسکیو 1122 نے ذاتی استعمال کے لئے ٹیوٹا وی 190 گاڑی 32 لاکھ روپے مالیت کی خریداری کی ہے اس خریداری میں بھاری مالی بے قاعدگیاں اور قوانین کی خلاف ورزی کی گئی ہے۔ ڈی جی نے سرکاری خزانہ سے 25 لزکھ روپے سے (اہلکاروں کی ٹوپیاں) خریدی ہیں جبکہ غیر شفاف طریقہ سے وی ایچ ایف ،ایف ایم ڈی جیٹل 23 لاکھ سے خریدا گیا ہے جبکہ 22 لاکھ روپے کی مزید گاڑیوں کی خریداری بھی ہوئی ہے۔ ڈسٹرکٹ ایمرجنسی سروس 1122 سیالکوٹ آفس میں 22 لاکھ کی مالی بدعنوانیاں سامنے آئی ہیں جبکہ ریسکیو 1122 آفس لاہور کے افسران نے 6 لاکھ 65 ہزار کے ٹائر خریدنے کے نام پر ہیر پھیر کی ہے۔


http://www.urdutimes.com/news/11887.html
تنظیم شہریان لاہور کا مصطفی کمال کی حمایت کا اعلان
لاہور: تنظیم شہریان لاہور نے سابق ناظم کراچی مصطفی کمال کی حمایت کا اعلان کر دیا۔ تنظیم کے چیئرمین محمد شفیق قادری نے کہا ہے کہ وطن عزیز میں دہشتگردی کی لعنت کے خاتمے، امن و امان کا قیام اور باالخصوص کراچی میں روشنیاں بحال کرنے اور شہر کو امن وسلامتی کا گہوارہ بنانے کیلئے مصطفی کمال کی حمایت میں آج 14 مارچ بروز پیر تین بجے سہ پہر لاہور پریس کلب میں پریس کانفرنس کی جائے گی۔


http://www.urdutimes.com/news/11885.html
کوئٹہ میں ایف سی کا سرچ آپریشن، 5 ملزمان گرفتار
کوئٹہ: کوئٹہ کے علاقے سریاب میں ایف سی نے سرچ آپریشن کے دوران 5 مشتبہ ملزمان کو گرفتار کر کے اسلحہ اور منشیات برآمد کر لیا ہے۔ ایف سی ترجمان کے مطابق ایف سی اور پولیس نے خفیہ اطلاع پر سریاب کے علاقے بی بی نانی زیارت میں سرچ آپریشن شروع کر دیا، آپریشن کے دوران 5 مشتبہ افراد گرفتار کر لیا گیا۔ ترجمان کا مزید کہنا تھا کہ گرفتار ملزمان سے اسلحہ اور منشیات برآمد کر کے قبضے میں لیا گیا ہے، گرفتار ہونے والے مشتبہ ملزمان سے تفتیش کی جا رہی ہے۔


http://www.urdutimes.com/news/11882.html
رینجرز پر متحدہ کارکنان کی وفاداریاں تبدیل کروانے کا الزام
کراچی: متحدہ قومی موومنٹ کے رہنماء اور قومی اسمبلی میں پارلیمانی لیڈر فاروق ستار کا کہنا ہے کہ جیل میں ایم کیو ایم کے کارکنان کے بیرک پر رینجرز کی جانب سے چھاپہ مارا گیا جبکہ ان سے کسی اور کے ساتھ شامل ہونے کے لیے حلف نامے پر دستخط کروانے کے لیے دباؤ ڈالا گیا۔ کراچی میں ایم کیو ایم کے مرکز نائن زیرو پر پریس کانفرنس کرتے ہوئے فاروق ستار کا کہنا تھا کہ کراچی سینٹرل جیل کے بیرک نمبر 18، 19، 24 اور 25 سے ایم کیو ایم کے 40 انڈر ٹرائل کارکنان کو حراست میں لیکر ان پر تشدد کیا گیا، بعد ازاں ان کو بند وارڈ کر دیا گیا یعنی ان سے جیل کی تمام سہولیات واپس لے لی گئیں، بند وارڈ میں ان کو بیرک سے چہل قدمی کے لیے نہیں بھی نکالا جاتا جبکہ ان کے بنیادی حقوق سلب کر دیئے گئے ہیں۔ فاروق ستار نے الزام لگایا گیا کہ ان 40 افراد کو ایک حلف نامے پر دستخط کے لیے دباؤ ڈالا گیا جبکہ ان کو کسی اور کے ساتھ شامل ہونے پر مجبور کیا گیا۔ فاروق ستار کا کہنا تھا کہ ریاست کا دباؤ زیر حراست اور مجبور افراد پر آذمایا جا رہا ہے جبکہ ان کی وفاداری خریدی جا رہی ہیں، ان انڈر ٹرائل افراد کے خاندان سے ملاقاتیں بھی نہیں کروائی جا رہی۔ انھوں نے وزیر اعظم محمد نواز شریف، وزیر داخلہ چوہدری نثار، وزیر اعلی سندھ قائم علی شاہ، وزیر داخلہ سندھ سہیل انور سیال کے ساتھ ساتھ آرمی چیف جنرل راحیل شریف سے اس معاملے کی تحقیقات کا مطالبہ کیا۔ ایم کیو ایم کے سینئر رہنما کا کہنا تھا کہ جو کارکنان وفاداری تبدیل نہیں کر رہے ان پر مختلف ہتھکنڈے استعمال کیے جا رہے ہیں، 1992 میں بھی ایسا ہی کیا گیا تھا۔ واضح رہے کہ 1992 میں ایم کیو ایم 2 حصوں میں منقسم ہو گئی تھی جس میں ایک گروہ کے سربراہ آفاق احمد تھے جبکہ دوسرے کے قائد الطاف حسین تھے۔ دیگر کارکنان کے مصطفیٰ کمال کے ساتھ شامل ہونے کی جانب اشارہ کرتے ہوئے فاروق ستار نے کہا کہ ایم کیو ایم 750 کارکنان جیل میں ہیں، وہ کچھ شرائط مان لیں گے تو ان کے مقدمات نرم کر دیئے جائیں گے۔ ان کا کہنا تھا کہ اب سازش واضح ہو گئی، اس عمل سے ملکی اداروں کی ساتھ متاثر ہو رہی ہے، تحقیقات کے ذریعے اس کے پیچھے مقاصد کو سامنے آنا چاہیے۔ سینئر رہنما ایم کیو ایم نے مزید کہا کہ متحدہ کے ارکان اسمبلی کی وفاداریاں تبدیل کرنے کے نامعلوم نمبرز سے ٹیلی فون کالز آ رہی ہیں، ان کالز میں دھمکی آمیز انداز میں پل کے اس پار جا کر شمولیت کے لیے مشورہ دیا جا رہا ہے۔ دوسری جانب صوبائی وزیر جیل خانہ جات سہیل انور سیال نے ایم کیو ایم کے تمام الزامات کی تردید کرتے ہونے کہا تھا کہ تمام قیدیوں کو جیل مینول کے مطابق سہولتیں فراہم کی جا رہی ہیں، قیدیوں پر کسی قسم کا کوئی تشدد نہیں کیا گیا، ایم کیو ایم کے کارکنان پر تشدد سے متعلق تمام تر الزامات بے بنیاد ہیں، جیل مینول کے مطابق سندھ کی جیلوں میں روٹین کا سرچ آپریشن کرتے رہتے ہیں۔


http://www.urdutimes.com/news/11816.html
ژوب میں تخریب کاری کا منصوبہ ناکام، ایک شخص گرفتار
کوئٹہ، ژوب: سیکیورٹی فورسز کے عملے نے ژوب کے علاقے میں کارروائی کر کے بھاری مقدار میں اسلحہ، دستی بم اور ایمونیشن برآمد کر کے تخریب کاری کا منصوبہ ناکام بنا دیا تفصیلات کے مطابق گزشتہ روز سیکیورٹی فورسز کے عملے نے ژوب کے علاقے نم پارو میں کارروائی کرتے ہوئے ایک شخص کو گرفتار کر کے اس کے قبضے سے ایس ایم جی 5 عدد، دستی بم 5 عدد، 5 واکی ٹاکی سیٹ، 350 رائونڈ اور 3 فیوز برآمد کر کے کارروائی شروع کر دی۔


http://www.urdutimes.com/news/11813.html
سعودی عرب کا سیاحتی کمپنیوں کی حتمی فہرست جاری کرنیکا اعلان
فیصل آباد: سعودی عرب کے وزیر حج ڈاکٹرحمزہ بندر الحجار نے کہا ہے کہ سعودی حکومت 7 اپریل کو دنیا بھر کی سیاحتی کمپنیوں کی حتمی فہرست جاری کرے گی جو حج 2016 آپریشن میں حصہ لیں گی جبکہ گذشتہ سال جن کمپنیوں کے خلاف شکایات موصول ہوئی تھیں ان کے خلاف کاروائی اسی ہفتے مکمل کر کے متعلقہ ممالک کے حج مشن کو بھیج دی جائیں گی۔ حج آرگنائزرز ایسوسی ایشن آف پاکستان (ہوپ) کے ریجنل چیئرمین حافظ شفیق کاشف کے ساتھ ٹیلی فون پر گفتگو کرتے ہوئے انہوں نے کہا کہ پاکستان کی 742 نجی کمپنیوں میں سے صرف 11 کمپنیوں کے خلاف معمولی نوعیت کی شکایات موصول ہوئی ہیں۔ جن کی انکوائری جاری ہے۔ انہوں نے کہا کہ پاکستان کے پرائیویٹ سیکٹر نے توقع کے عین مطابق بہترین کارکردگی کا ثبوت دیا اور حجاج کرام کو بہترین سروسز فراہم کی ہیں۔ پاکستانی پرائیویٹ کمپنیوں کا معیار انڈونیشیا کی کمپنیوں کے معیار سے کسی طور کم نہیں کیونکہ انڈونیشیا کے حج انتظامات کو سعودی عرب میں مثالی سمجھا جاتا ہے لیکن اب پاکستانی کمپنیوں کی جانب سے کئے جانے والے انتظام و انصرام کو بھی سعودی عرب میں سراہا جاتا ہے۔ ڈاکٹر حمزہ نے کہا کہ منیٰ 2015 جیسے سانحات سے بچنے کے لئیے بھی پرائیویٹ سیکٹر اپنے حجاج کی بہتر تربیت اور انتظام و انصرام کر سکتا ہے۔ لہٰذا سعودی حکومت کی پرائیویٹ سیکٹر میں زیادہ دلچسپی ان کی کارکردگی کی بنیاد پر ہے۔ کیونکہ پرائیویٹ سیکٹر نے حج آپریٹرز کے درمیان مقابلہ کی فضا قائم کر کے اپنی سروسز کے معیار کو بلند کیا ہے اوردن بدن اس میں مزید بہتری کے لئیے بھی اقدامات کر رہا ہے۔ انہوں نے کہا کہ حرمین شریفین کی توسیع کی وجہ سے اس سال بھی نئی کمپنیاں رجسٹر نہیں کی جائیں گیں۔ انہوں نے کہا کہ پاکستان کی پرائیویٹ حج کمپنیوں کی حتمی فہرست کے لئیے جنوبی ایشیاء حج کارپوریشن مکہ نے پاکستانی حکام کو خط لکھ دیا ہے لہٰذا اس میں تاخیر سے حج آرگنائزرز کی کارکردگی متاثر ہو سکتی ہے۔


http://www.urdutimes.com/news/11809.html
پاکستان اور ایران کا تجارت اور معیشت میں مزید تعاون پر اتفاق
اسلام آباد، بینکاک: پاکستان اور ایران نے تجارت اور معیشت سمیت مختلف شعبوں میں تعاون کو فروغ دینے پر اتفاق کیا ہے جبکہ مشیر خارجہ سرتاج عزیز نے ایشیاء تعاون ڈائیلاگ میں شرکت کے موقع پر تھائی لینڈ کے وزیر خارجہ کو بتایا ہے کہ پاکستان میں قومی ایکشن پلان کی وجہ سے امن وامان کی صورتحال بہتر ہوچکی ہے دونوں ممالک کے درمیان تعلیم سمیت مختلف شعبوں میں تعاون کو فروغ دیا جاسکتا ہے۔ دفتر خارجہ سے جاری بیان کے مطابق ایشیاء تعاون ڈائیلاگ کے 14ویں وزارتی اجلاس میں شرکت کے موقع پر وزیراعظم کے مشیر برائے خارجہ امور سرتاج عزیز نے تھائی لینڈ کے وزیر خارجہ ڈان پرامودوینائی سے ملاقات کی جبکہ اجلاس کی سائیڈ لائن پر مشیر خارجہ نے ایرانی وزیر خارجہ جواد ظریف اور نیپال کے وزیر خارجہ کمال تھاپا سے بھی الگ الگ ملاقاتیں کیں۔ تھائی لینڈ کی وزارت خارجہ میں وزیر خارجہ ڈان پرامودوینائی سے ملاقات کے دوران سرتاج عزیز نے ایشیاء تعاون ڈائیلاگ میں تھائی لینڈ کے فعال کردار کو سراہا۔ ملاقات میں اس عمل پر پیشرفت کے طریقوں پر بھی تبادلہ خیال کیا گیا۔ دوطرفہ تعلقات پر تبادلہ خیال کرتے ہوئے مشیر خارجہ نے کہا کہ پاکستان اور تھائی لینڈ کے درمیان قریبی اور دوستانہ تعلقات ہیں جنہیں تعلیمی شعبے سمیت مختلف شعبوں میں وسعت دی جاسکتی ہے۔ انہوں نے حکومت کے جامع نیشنل ایکشن پلان کے نتیجے میں پاکستان میں امن وامان کی بہتر صورتحال کے بارے میں بھی آگاہ کیا۔ تھائی لینڈکے وزیر خارجہ نے اتفاق کیا کہ مخصوص شعبوں پر توجہ دیکر دوطرفہ تعاون کو مزید بڑھایا جا سکتا ہے۔ ایرانی وزیر خارجہ جواد ظریف سے ایشیاء تعاون ڈائیلاگ کی سائیڈ لائنز پر ملاقات کے دوران سرتاج عزیز نے کہا کہ پاکستان اور ایران کے درمیان تاریخی اور برادرانہ تعلقات ہیں جنہیں تمام شعبوں بالخصوص تجارت اور معیشت کے شعبوں میں مزید مستحکم کرنے کی ضرورت ہے۔ مشیر خارجہ نے کہا کہ پاکستان اس مقصد کیلئے ایرانی صدر کے دورہ پاکستان کا منتظر ہے ملاقات کے دوران بین الاقوامی اور علاقائی اہمیت کے دیگر امور بھی زیر غور لائے گئے۔ خطے میں پائے جانے والے چیلنجز کے حوالے سے مشیر خارجہ نے امت مسلمہ کے درمیان اتفاق بڑھانے کی ضرورت پر زور دیا ایرانی وزیر خارجہ نے کہا کہ پاکستان اور ایران درمیان باہمی دلچسپی کے تمام شعبوں میں تعلقات کو وسعت مل رہی ہے۔ انہوں نے دہشتگردی کے خلاف جنگ اور افغان مفاہمتی عمل کے حوالے سے پاکستان کے کردار اور کوششوں کو سراہا۔ نیپال کے وزیر خارجہ کمال تھاپا سے ملاقات کے دوران دو طرفہ سیاسی تجارتی اور معاشی تعلقات سمیت باہمی دلچسپی کے متعدد امور زیر غور لائے گئے۔ ملاقات کے دوران علاقائی صورتحال پر بھی تبادلہ خیال کیا گیا۔ سرتاج عزیز نے کہا کہ وہ آئندہ ہفتے سارک وزارتی اجلاس میں شرکت کیلئے نیپال کے دورے کے منتظر ہیں۔ وزارت خارجہ کے ایڈیشنل سیکرٹری (ایشیاء پیسفک) سید ذوالفقار گردیزی اور تھائی لینڈ میں پاکستانی سفیر ڈاکٹر سہیل خان بھی ملاقاتوں کے دوران موجود تھے۔


http://www.urdutimes.com/news/11804.html
بھارتی عناصر کیجانب سے حملوں کے منصوبے کا انکشاف
کراچی: قانون نافذ کرنے والے اداروں کے ہاتھوں گرفتار دہشتگردوں سے تفتیش میں انکشاف ہوا ہے کہ دہشتگرد 14 مقامات پر تخریب کاری کی منصوبہ بندی کرنا چاہتے تھے۔ گرفتار دہشتگردوں کا تعلق القاعدہ برصغیر اور کالعدم تحریک طالبان پاکستان سے ہے۔ دہشتگردوں نے تفتیش میں بتایا ہے کہ غیر ملکی افراد، آئل ریفائنری، سندھ اسمبلی، پولیس کلب، سپرینٹنڈنٹ کراچی جیل، ڈی آئی جی ایسٹ آفس، پولیس اور رینجرز موبائل پر حملے کئے جانے تھے، جبکہ ڈرگ روڈ پولیس چوکی، سعید آباد ٹریننگ سینٹر اور رینجرز افسران پر بھی حملے کا منصوبہ تھا۔ دوسری جانب محکمہ داخلہ سندھ نے پولیس اور رینجرز کو خبردار کیا ہے کہ پٹھانکوٹ حملے کے باعث بھارت پاکستان میں تخریب کاری کروا سکتا ہے۔ مراسلہ میں واضح کیا گیا ہے کہ بھارٹ طالبان اور دیگر دہشتگردوں کے ذریعے ہوائی اڈوں اور عسکری تنصیبات کو نشانہ بنوا سکتا ہے۔ آئی جی سندھ اور رینجرز حکام کو لکھے گئے خط میں کہا گیا ہے کہ فوری طور پر حساس مقامات کی سیکیورٹی سخت کی جائے۔


http://www.urdutimes.com/news/11795.html
کراچی: عزیر بلوچ سے تفتیش کے دوران مزید انکشافات
کراچی: لیاری گینگ وار کے سرغنہ عزیر بلوچ سے تفتیش کے دوران مزید انکشافات سامنے آ گئے۔ عزیر بلوچ نے مبینہ طور پر دعوی کیا ہے کہ بابا لاڈلہ نے 2013 میں دبئی چوک سے حساس ادارے کے 2 اہلکاروں کو اغوا کیا۔ تفتیش میں عزیر بلوچ کا مزید کہنا ہے کہ بابا لاڈلہ نے حساس ادارے کے اہلکار اعجاز اور منیر کو بدترین تشدد کے بعد قتل کر دیا، دونوں اہلکاروں کی لاشوں کو پاک کالونی قبرستان میں پھینک دیا گیا۔


http://www.urdutimes.com/news/11782.html
آزاد کشمیر میں بارش اور برف باری، زمین رابطے منقطع
مظفرآباد: آزاد کشمیر سمیت مظفرآباد میں شدید بارشوں اور برف باری کے باعث شاہراہ راوالپنڈی کلیاں کے مقام سے بند جبکہ لینڈ سلائیڈنگ کے باعث مظفرآباد تا ایبٹ آباد کوہالہ، وادی نیلم کامسر کے مقام سے ٹریفک کے لیے بند کیل اور لیپہ میں شدید بارش اور برف باری کے باعث مظفرآباد سے زمینی رابطہ کٹ کر رہ گیا۔ تفصیلات کے مطابق ملک بھر کی طرح گزشتہ روز سے جاری ہونے والی بارش کے باعث انسانی زندگی مفلوج ہو کر رہ گئی جبکہ بارشوں کے باعث لینڈسلائیڈنگ کا سلسلہ ایک مرتبہ پھر شروع دارالحکومت مظفرآباد اور اسلام آباد کا زمینی رابطہ بھی کٹ کر رہ گیا کلیاں کے مقام سے بڑی لینڈ سلائیڈنگ کے باعث ٹریفک بند چھوٹی گاڑیوں کو موقع ملے تو نکل جاتی ہیں جبکہ لینڈ سلائیڈنگ کے باعث بڑے بڑے پتھر گرنے کے باعث مختلف لینڈ سلائیڈنگ میں چھ گاڑیوں کو جزوی طور پر نقصان پہنچا ہے جبکہ ایک درجن سے زاید افراد زخمی ہوئے دوسری جانب مظفرآباد، ایبٹ آباد، لوہار گلی کے مقام سے وادی نیلم آٹھمقام کامسر کے مقام سے ٹریفک کے لیے بند وادی لیپہ اور کیل 24 گھنٹے بحال ہونے کے بعد ایک مرتبہ پھر بند یہ علاقہ 6 ماہ بعد بحال ہوا تھا عوام کو شدید پریشانی کا سامنا محکمہ موسمیات کے مطابق مزید 2 روز تک بارشوں کا امکان جبکہ اچانک بارشوں کے باعث گرمی کا زور ٹوٹ گیا بند لنڈے بازاروں نے پھر دوکانیں چمکانی شروع کر دیں لوگوں نے گرم کپڑے استعمال کرنے شروع کر دیے۔


http://www.urdutimes.com/news/11732.html
وزارت پٹرولیم میں 40 ارب کا نیا سکینڈل
اسلام آباد: وزارت پٹرولیم میں 40 ارب روپے کی کرپشن کا نیا سکینڈل سامنے آگیا ہے اس سکینڈل میں سیکرٹری پٹرولیم اور ڈائریکٹر جنرل آئل وزارت پٹرولیم و دیگر اعلیٰ افسران ملوث قرار پائے گئے ہیں وزیر پٹرولیم شاہد خاقان عباسی نے دعویٰ کیا ہے کہ اس کرپشن سکینڈل میں نہ شامل ہیں اور انہیں کرپشن کوئی علم نہیں ہے۔ آن لائن کو ملنے والی سرکاری دستاویزات میں اس بھاری سکینڈل کے سامنے آنے کے حوالے سے تفصیلات موصول ہوئی ہیں ریکارڈ کے مطابق دو بین الاقوامی آئل اینڈ گیس کمپنیاں او ایم وی اور ایم او ایل کو تیل و گیس کے ذخائر دریافت کرنے کیلئے لائسنس دیئے ہیں ان کمپنیوں کو ثاقب اینڈ مامی خیل اور مرمزئی کے علاقے میں یہ لائسنس دیئے گئے تھے ان کمپنیوں کو یہ کیپشن لائسنس مشرف دور حکومت میں الاٹ ہوئے تھے تاہم چند سال کی تاخیر سے ان کمپنیوں نے علاقے میں قدرتی ذخائر کی درفات کیلئے ڈرلنگ شروع کی اور سرمایہ کاری کا آغاز کیا قانون کے مطابق بین الاقوامی کمپنیوں کو مقررہ وقت کے اندر ہی ذخائر کی دریافت کی ذمہ داری پورا کرنا ہوتی ہے تاہم کچھ عرصہ بعد متعلقہ آئل فیلڈ سے پیداوار کا آغاز ہو گیا تھا دستاویزات کے مطابق ان کمپنیوں کے دعوے کے مطابق 2009ء میں خام آئل کی پیداوار شروع ہوئی تھی ان دونوں فیلڈ پر حکومت پاکستان کے ایکسپلوریشن اینڈ پروڈکشن رولز 1986ء کے تحت ڈی جی آئل حکومت پاکستان کو ریگولیٹ کرنا تھا 1986 کے قوانین کے مطابق کمپنیوں کو ای ڈبلیو ٹی کی سہولیات نہیں دی گئیں تھیں اور قانون کے مطابق کمپنیاں اس سہولت کا دعویٰ بھی نہیں کر سکتیں پیپلز پارٹی حکومت نے اقتدار سنبھالتے ہی 2009ء میں نئی پٹرولیم پالیسی جاری کی جس کے تحت کمپنیوں کو ای ڈبلیو ٹی کی سہولت فراہم کی ان کمپنیوں نے مسلسل پانچ سال تک ان فیلڈز سے پیداوار حاصل کی تاہم اپنی پیداوار بارے معلومات اور ڈیٹا وزارت پٹرولیم کو فراہم ہی نہیں کیا ان پانچ سالوں میں اربوں روپے کا خام تیل نکال کر آئل ریفائنری کو بیچ دیا گیا قانون کے مطابق آئل کمپنیوں کی پیداوار کو ریگولیٹ کرنا اور ڈیٹا اکٹھا کرنے کی ذمہ داری ڈائریکٹر جنرل آئل وزارت پٹرولیم کی بنتی ہے تاہم متعلقہ حکام نے مجرمانہ خاموشی اختیار کئے رکھی اور کمپنیوں سے مل کر قومی خزانہ کو چالیس ارب روپے سے زائد کا مالی نقصان پہنچایا ہے دستاویزات کے مطابق ان کمپنیوں نے تجرباتی پیداوار کا بہانہ بنا کر اربوں روپے کی پیداوار حاصل کی اور ایک پائی بھی نہ تو خزانہ میں جمع کرائی تاہم وزارت پٹرولیم کے افسران نے مبینہ طور پر ان آئل کمپنیوں سے ملی بھگت کر کے اربوں روپے کی کرپشن کرنے کے مرتکب ٹھہراے گئے ہیں سرکاری دستاویزات کے مطابق ای ڈبلیو ٹی کا لائسنس ان کمپنیوں کو ڈائریکٹر جنرل آئل نے فراہم کیا تھا جس کے تحت ان کمپنیوں نے خام تیل ریفائنری کو بیچ دیا تاہم ان کمپنیوں کو ای ڈبلیو ٹی کی سہولت درکار ہی نہیں تھی اور اس وقت کے کرپٹ حکمرانوں کے کرپٹ افسران نے نئے قانون کو پانچ سال پرانے معاہدوں پر لاگو کر کے قومی خزانہ کو چالیس ارب روپے کا نقصان پہنچایا وزارت خزانہ کو جب اس کرپشن کا علم ہوا تو انہوں نے ایک خط کے ذریعے ای ڈبلیو ٹی کے تحت فروخت کی گئی پٹرول اور گیس سے ہونے والی آمدن جو کہ چالیس ارب روپے سے زائد بنتی ہے کو قومی خزانہ میں جمع کرانے کی ہدایت کی ہے تاہم ابھی تک اس ہدایت پر عمل کیا ہے اور نہ کسی افسر کو کرپشن سیکرٹری پٹرولیم پر تادیبی کارروائی کی ہے اور 2009ء سے لیکر اب تک خام آئل اور گیس کی فروخت بارے مکمل ڈیٹا طلب کر لیا ہے آن لائن نے وزیر پٹرولیم شاہد خاقان عباسی سے اس سکینڈل پر ہونے والی پیش رفت بارے پوچھا تو انہوں نے نہ تو اس کرپشن سکنیڈل بارے اپ ڈیٹ ہیں اور سیکرٹری پٹرولیم نے انہیں آگاہ رکھا ہوا ہے جب ان سے پوچھا گیا تو اس سکینڈل کی تحقیقات کہاں تک پہنچی ہیں تو انہوں نے خاموشی اختیار کر لی آن لائن نے ڈائریکٹر جنرل آئل سے بھی رابطہ کیا تو انہوں نے اجلاس میں مسلسل شریک رہنے کا بہانہ بنا کر وضاحت کرنے سے انکار کیا ہے آن لائن کو وزارت پٹرلیم ذرائع نے بتایا ہے کہ اس سکینڈل پر پردہ ڈالنے کی کوشش جاری ہیں اور افسران اپنے بھائیوں کو بچانے میں مصروف ہیں ایک سال سے ابھی تک سیکرٹری پٹرولیم تحقیقات شروع ہی نہیں کر سکے سیکرٹری پٹرولیم ارشد مرزا نے بھی وضاحت کرنے سے انکار کیا ہے۔


http://www.urdutimes.com/news/11727.html
حکمران سچے ہیں تو عمران خان سے مناظرہ کیوں نہیں کرتے؟
لاہور: تحر یک انصاف پنجاب کے صدارتی امیدوار چوہدری محمد سرور نے کہا ہے کہ حکمران سچے ہیں تو عمران خان سے مناظرہ کیوں نہیں کرتے؟، حکمرانوں کی مایوس کن کارکردگی کی وجہ سے پوری قوم کی چیخیں نکال رہی ہیں حکمران گڈ گورننس کے جھوٹے نعرے لگا رہے ہیں، ملکی ترقی اور خوشخالی کیلئے تحریک انصاف کا اقتدار میں آنا لازم ہو چکا ہے، ضمنی انتخابات میں حکمرانوں کا دھاندلی کا کوئی منصوبہ کامیاب نہیں ہونے دیں گے۔ وہ اپنی رہائش گاہ پر تحریک انصاف کے مرکزی اراکین شبیر سیال 'آصف شکور 'راجہ شبیر 'منفر گوندل کی قیادت میں ملاقات کرنیوالے وفد سے گفتگو کر رہے تھے سابق گورنر و تحریک انصاف پنجاب کے صدارتی امیدوار چوہدری محمد سرور نے کہا کہ تحریک انصاف نے ملک میں عمران خان کی قیادت میں حقیقی تبدیلی کا جو نعرہ لگایا ہے اسکو ہر صورت کامیاب کیا جا ئیگا اور آنیوالی حکومت کسی اور کی نہیں تحریک انصاف کی ہو گی۔ انہوں نے کہا کہ موجودہ حکمرانوں کی ہر لحاظ سے کارکردگی مایوس کن رہی ہے جسکی وجہ سے عوام حکمرانوں سے تنگ آچکے ہیں اور ان سے کل نہیں آج ہی نجات حاصل کرنا چاہتے ہیں' نااہل حکمران ملک کیلئے کسی عذاب سے کم نہیں۔ انہوں نے کہا کہ حکمران بے نقاب ہو چکے اور ان کی ناہلی کھل کر سامنے آچکی ہے اور جب تک تحریک انصاف اقتدار میں نہیں آئیگی ملک کو بحرانوں سے نکالنا اور ترقی و خوشخالی کی راہ پر گامزن کرنا ممکن نہیں۔


http://www.urdutimes.com/news/11720.html
پشاور میں فائرنگ سے پاک فوج کے کرنل ہلاک
پشاور: خیبر پختونخوا کے دارالحکومت پشاور میں فائرنگ سے پاک فوج کے کرنل ہلاک ہو گئے۔ حیات آباد میں رِنگ روڈ کے قریب گھات لگائے افراد نے کرنل طارق غفور کو نشانہ بنایا۔ کرنل طارق غفور کے حوالے سے بتایا گیا ہے کہ وہ کوئٹہ میں تعینات تھے اور جس وقت اُن پر فائرنگ کی گئی وہ پشاور میں اپنے پیٹرول پمپ پر موجود تھے۔ ذرائع کے مطابق طارق غفور کی ہلاکت ذاتی دشمنی کا نتیجہ ہے کیونکہ طویل عرصے سے ان کے تنازعات چل رہے تھے۔ سپرنٹنڈنٹ پولیس (ایس پی) کاشف ذوالفقار کے مطابق ہلاک ہونے والے کرنل طارق غفور حاضر سروس تھے اور ان کو جمعہ کی نماز کے لیے جاتے ہوئے نشانہ بنایا گیا۔ پولیس اہلکار کے مطابق اس کارروائی کے دوران کرنل طارق کے سر پر گولی لگی جس سے وہ ہلاک ہوگئے۔ ایس پی کینٹ کاشف نے مزید بتایا کہ فائرنگ کا واقعہ دیرینہ دشمنی کا شاخسانہ معلوم ہوتا ہے۔ حملہ آور فائرنگ کے بعد فرار ہونے میں کامیاب رہے۔ مقتول کی لاش کو ہسپتال منتقل کر دیا گیا ہے اور پولیس نے ابتدائی تحقیقات شروع کر دی ہیں۔


http://www.urdutimes.com/news/11709.html
پشاور سے 4 افغان باشندوں سمیت 35 افراد گرفتار
پشاور: پشاور کے مختلف علاقوں میں پولیس اور سیکیورٹی فورسز نے سرچ آپریشن کر کے 4 افغان باشندوں سمیت 35 مشتبہ افراد کو حراست میں لے لیا 'اغوا کاروں سے مغوی بچہ بازیاب کروا لیا۔ میڈیا رپورٹ کے مطابق جمعہ کے روز پولیس اور سیکیورٹی فورسز نے پشاور کے علاقے پہاڑی پورہ' شہید ٹائون اور غریب آباد کے 420 گھروں کی تلاشی لی گئی۔ تلاشی کے دوران گزشتہ دنوں اغواء ہونے والے 5 سالہ ذیشان کو بازیاب کروا لیا گیا۔ ذیشان کو اغواء کاروں نے گزشتہ بدھ کو تاوان کی غرض سے اغواء کیا تھا۔ سرچ آپریشن کے دوران 35 مشتبہ افراد سمیت 4 افغان باشندوں کو بھی حراست میں لیا گیا ہے جن کو تفتیش کے غرض سے نامعلوم مقام پر منتقل کر دیا گیا ہے۔


http://www.urdutimes.com/news/11691.html
چارسدہ: ایڈیشنل کمشنر کی گاڑی پر پولیس کی فائرنگ
بنوں: چارسدہ میں سیکیورٹی چیک پوسٹ پر نہ رکنے پر پولیس نے بنوں کے ایڈیشنل کمشنر کی گاڑی پر فائرنگ کر دی۔ ذرائع کے مطابق پولیس کی فائرنگ سے گاڑی کا ٹائر پھٹ گیا اور گاڑی الٹ گئی جس کے نتیجے میں ایڈیشنل کمشنر سمیت ڈرائیور اور گن مین زخمی ہوگئے۔ پولیس ذرائع کے مطابق چارسدہ کے تھانہ خان مئی کی حدود میں بنوں کے ایڈیشنل کمشنر دولت خان ہفتہ وار تعطیل پر آبائی علاقے درگئی جا رہے تھے کہ پولیس نے انھیں ناکے پر رکنے کا اشارہ کیا۔ ڈرائیور نے گاڑی روکنے کے بجائے اس کی رفتار بڑھا دی جس پر پولیس نے گاڑی کا تعاقب کیا، جب ڈرائیور نے راستہ تبدیل کیا تو پولیس نے پہلے ہوائی فائرنگ کی اور بعد ازاں گاڑی کے ٹائر کو نشانہ بنایا۔ پولیس کی فائرنگ سے گاڑی کا ٹائر پھٹ گیا اور وہ الٹ گئی، جس کے بعد شناخت ہو سکی کہ در حقیقت گاڑی میں ایڈیشنل کمشنر بنوں سوار تھے، تاہم گاڑی نہ روکنے کی وجوہات سامنے نہ آ سکیں۔ گاڑی الٹنے سے ایڈیشنل کمشنر بنوں دولت خان سمیت ڈرائیور اور گن مین زخمی ہوئے۔ ڈپٹی سپرنٹنڈنٹ پولیس (ڈی ایس پی) رضا محمد خان نے تینوں زخمیوں کو مقامی ہسپتال منتقل کیا، زخمیوں کو معمولی چوٹیں آئی تھیں، جنھیں ابتدائی طبی امداد کے بعد فارغ کر دیا گیا جس ے بعد وہ دوبارہ درگئی روانہ ہو گئے، تاہم واقعہ کا کوئی مقدمہ درج نہیں کیا گیا۔


http://www.urdutimes.com/news/11653.html
فورسز کی کا رروائی، کوئٹہ سے افغان طالبان کے 8 کارندے گرفتار
کوئٹہ: صوبائی دارالحکومت کوئٹہ میں سیکیورٹی فورسز کے عملے نے کارروائی کرتے ہوئے افغان طالبان کے 8 کارندوں کو گرفتار کر لیا تفصیلات کے مطابق گزشتہ روز سیکیورٹی فورسز نے کوئٹہ کے گنجان آباد علاقے پشتون آباد میں کارروائی کرتے ہوئے افغان طالبان کے 8 کارندوں کو گرفتار کر کے ان کے قبضے سے اہم دستاویزات برآمد کر کے ان سے تحقیقات شروع کر دی مزید کارروائی متعلقہ انتظامیہ کر رہی ہے۔


http://www.urdutimes.com/news/11648.html
نصیرآباد: ٹریفک حادثے کے نتیجے میں 2 افراد ہلاک، 5 زخمی
کوئٹہ: نصیرآباد کے علاقے میں ٹریفک حادثے کے نتیجے میں 2 افراد ہلاک اور 5 زخمی ہو گئے یہاں آمدہ اطلاعات کے مطابق گزشتہ روز نصیرآباد کے علاقے میں عظمت شہید پوسٹ کے قریب حادثے کے نتیجے میں 2 افراد زخمی ہو گئے لاشوں اور زخمیوں کو ہسپتال پہنچا دیا گیا مزید کارروائی متعلقہ انتظامیہ کر رہی ہے۔ دریں اثناء کوئٹہ کے علاقے زہری ٹائون میں نامعلوم افراد نے موٹرسائیکل چھیننے کے دوران فائرنگ کر کے ایک شخص کو زخمی کر دیا تفصیلات کے مطابق گزشتہ روز سریاب کے علاقے زہری ٹائوں کے قریب نامعلوم مسلح افراد نے موٹرسائیل چھیننے کے دوران مزاحمت پر فائرنگ کر کے نوراللہ کو زخمی کر دیا اور فرار ہوئے زخمی کو ہسپتا ل پہنچا دیا گیا مزید کارروائی پولیس کر رہی ہے۔


http://www.urdutimes.com/news/11644.html
کراچی: پولیس مقابلے میں 3 دہشتگرد ہلاک، 4 ملزمان گرفتار
کراچی: کراچی میں ناردرن بائی پاس کے قریب پولیس مقابلے میں تین دہشتگرد ہلاک ہو گئے، شہر کے مختلف علاقوں سے پولیس نے چار ملزمان کو گرفتار کر لیا۔ پولیس نے خفیہ اطلاع پر ناردرن بائی پاس کے قریب کارروائی کی، اس دوران دہشتگردوں نے پولیس پر فائرنگ کر دی، پولیس کی جوابی کارروائی کے دوران تین دہشتگرد موقع پر ہی مارے گئے، ایس ایس پی رائو انوار کے مطابق دہشت گردوں کا تعلق کالعدم تنظیم سے تھا، دہشتگرد ٹارگٹ کلنگ، بھتہ خوری اغوا برائے تاوان سمیت بیشتر سنگین جرائم میں ملوث تھے۔ ماڑی پور میں مبینہ پولیس مقابلے کے دوران ایک ملزم کو گرفتار کر لیا گیا، پولیس کے مطابق گرفتار ملزم اسٹریٹ کرائم کی وارداتوں میں ملوث ہے، دوسری جانب شرافی گوٹھ سے قانون نافذ کرنے والے ادارے نے دو منشیات فروش گرفتار کر لیے جبکہ اورنگی ٹاون میں پولیس نے کارروائی کرتے ہوئے ایک ملزم کو گرفتار کیا، پولیس کے مطابق ملزم شبیر کا تعلق لیاری گینگ وار سے ہے۔


http://www.urdutimes.com/news/11634.html
کوئٹہ میں فورسز کارروائی، 14 افغان طالبان گرفتار
کوئٹہ: کوئٹہ کے علاقے پشتون آباد میں سیکیورٹی فورسز نے کارروائی کر کے 14 افغان طالبان کو گرفتار کر لیا۔ میڈیا رپورٹ کے مطابق جمعرات کے روز کوئٹہ کے علاقے پشتون آباد میں سیکیورٹی فورسز اور لیویز اہلکاروں نے مشترکہ کارروائی کر کے چودہ افغان طالبان کو گرفتار کر لیا ہے۔ سیکیورٹی فورسز کے مطابق گرفتار افغان طالبان افغانستان سے پاک افغان چمن بارڈر سے پاکستان میں داخل ہوئے اطلاع ملنے پر بروقت کارروائی کے بعد گرفتار کر لیا ہے سیکیورٹی فورسز نے گرفتار طالبان کو نامعلوم مقام پر منتقل کر کے تفتیش شروع کر دی ہے۔


http://www.urdutimes.com/news/11628.html
بڈھ بیر ائیربیس حملہ، د ہشتگردوں کی سہولت کار خاتون گرفتار
پشاور: محکمہ انسداد دہشت گردی نے پشاور کے علاقے ٹیلہ بند بڈھ بیر میں کارروائی کر کے بڈھ بیر ایئربیس حملے میں ملوث ملزموں کی سہولت کار خاتون کو گرفتار کر لیا۔ بڈھ بیر حملے میں 29 اہلکار شہید اور 14 دہشت گرد مارے گئے تھے۔ تفصیلات کے مطابق جمعرات کے روز پشاور کے علاقے نیلہ بند بڈھ بیر میں سیکیورٹی فورسز اور خفیہ اداروں نے مشترکہ کارروائی کر کے بڈھ بیر ایئربیس پر حملے میں ملوث ملزموں کو سہولیات فراہم کرنے والی خاتون ذری زادی عرف پروین کو گرفتار کر لیا سی ٹی ڈی کے مطابق زیر حراست خاتون نے انکشاف کیا ہے کہ اس نے بڈھ بیر ایئربیس پر حملے سے قبل دہشت گردں کے لئے کھانے پینے کی سہولیات سمیت آتشی کیمیکل اور بارودی اور دستی بم بنانے کے لئے بوتلیں بھی فراہم کی تھیں۔ سی ٹی ڈی نے گرفتار خاتون کو مزید تفتیش کے لئے نامعلوم مقام پر منتقل کر دیا ہے۔ واضح رہے کہ گزشتہ سال پشاور واقعہ بڈھ بیر ایئربیس پر دہشت گردوں نے حملہ کیا تھا جس میں 29 سیکیورٹی اہلکار شہید اور 14 دہشت گرد مارے گئے تھے۔


http://www.urdutimes.com/news/11614.html
علی حیدر گیلانی القاعدہ کی قید میں ہونے کا انکشاف
اسلام آباد: سابق وزیراعظم یوسف رضا گیلانی کے مغوی بیٹے علی حیدر گیلانی کے القاعدہ کی قید میں ہونے کا انکشاف ہوا ہے۔ طالبان کی قید سے رہا ہونے والے اے این پی کے رہنما ارباب ظاہر کاسی نے ایک ٹی وی پروگرام میں بتایا کہ انھیں قید کے دوران طالبان نے بتایا کہ علی حیدر گیلانی زندہ اور القاعدہ کی قید میں ہیں، یہ بھی بتایا کہ ہماری بات چیت چل رہی ہے اور وہ پیسے دینے کے لیے تیار ہیں لیکن القاعدہ حکومت سے ان کے بدلے اپنے 3 ساتھیوں کی رہائی چاہتی ہے، ارباب ظاہر کاسی نے کہا کہ انھیں یقین ہے کہ انشااللہ علی حیدر گیلانی زندہ سلامت واپس آ جائیں گے۔


http://www.urdutimes.com/news/11565.html
کوہاٹ بہادر کوٹ میں نجی سکول پر دستی بم حملہ
ُُُُُُُُپشاور: کوہاٹ بہادر کوٹ میں نجی سکول پر دستی بم حملے میں کوئی جانی نقصان نہیں ہوا۔ واقعہ کی ایف آئی آر تھانہ سی ٹی ڈی میں نامعلوم ملزمان کے خلاف درج کر لی گئی ہے۔ ذرائع کے مطابق گزشتہ شب نامعلوم ملزمان نے کوہاٹ پنڈی روڈ پر واقع بہادر کوٹ کے علاقے میں ایک نجی سکول پر دستی بم پھینکا جو سکول کے صحن میں دھماکے سے پھٹ گیا تاہم دستی بم دھماکے میں کوئی جانی نقصان نہیں ہوا۔ واقعہ کی اطلاع پر مقامی پولیس فوری طور پر موقع پر پہنچ گئی اور بم ڈسپوذل سکواڈ کو طلب کر کے دھماکہ کی جگہ سے اہم شواہد قبضے میں لے لئے جبکہ تھانہ سی ٹی ڈی کوہاٹ ریجن پولیس نے دھماکے کا مقدمہ نامعلوم ملزمان کے خلاف درج کر کے تفتیش شروع کر دی ہے۔


http://www.urdutimes.com/news/11563.html
کوئٹہ میں سرچ آپریشن کے دوران 13 افراد گرفتار
کوئٹہ: فرنٹیئر کور اور پولیس کے عملے نے سپنی روڈ اور فرنس روڈ پر مشترکہ سرچ آپریشن کے دوران 13 مشتبہ افراد کو گرفتار کر کے پولیس کے حوالے کر دیا تفصیلات کے مطابق گزشتہ روز فرنٹیئر کور اور پولیس کے عملے نے کوئٹہ کے علاقے سپنی روڈ اور پرنس روڈ پر مشترکہ سرچ آپریشن کے دوران 13 مشتبہ افراد کو گرفتار کر کے پولیس کے حوالے کر دیا ایف سی ترجمان کے مطابق مزید تفتیش کا عملہ کر رہا ہے۔


http://www.urdutimes.com/news/11559.html
کوہاٹ سے 27 خطرناک اشتہاریوں سمیت 92 افراد گرفتار
پشاور: کوہاٹ پولیس نے سنگین نوعیت کے مقدمات میں مطلوب 27 خطرناک اشتہاریوں سمیت 92 جرائم پیشہ افراد کو گرفتار کر لیا ہے۔ ضلع بھر کے مختلف مقامات پر کاروائیوں میں بڑی تعداد میں اسلحہ و منشیات اور بارودی مواد برآمد کر لیا گیا ہے۔ ڈسٹرکٹ پولیس آفیسر کوہاٹ محمد صہیب اشرف کی خصوصی ہدایت پر کوہاٹ پولیس کا جرائم پیشہ عناصر خصوصاً اشتہاری مجرمان کے خلاف بھرپور کاروائیوں کا سلسلہ کامیابی سے جاری ہے اور کاروائیوں کے اس تسلسل میں تمام پولیس تھانوں کی مقامی حدود کے اندر مختلف مقامات پر اچانک چھاپوں، ناکہ بندیوں اور دیگر پولیس کاروائی میں قتل و اقدام قتل، اغوا، رہزنی، بھتہ خوری اور دہشتگردی سمیت سنگین نوعیت کی وارداتوں میں مطلوب 27 اشتہاری مجرمان سجاد، رشید، فضل رحمان، سہیل، گل فراز، خان ضمیر، منصور خان، کامران علی، واحد رحمان، سہیل منصور، سید امین گل، نور زمان، نوشاد علی، سمیع اللہ، لائس، صابر حسین، بصیر، نیاز محمد، وقاص، نصیر، فرید، محمد رحمان، سیف الرحمان، عزیز، حفیظ خان، محمد نیاز اور اصغر حسین سمیت 92 جرائم پیشہ افراد کو گرفتار کر لیا گیا ہے۔ پولیس ذرائع کے مطابق گرفتار اشتہاری مجرمان سنگین نوعیت کی وارداتیں برپا کرنے کے بعد عرصہ دراز سے روپوش اور مقامی عدالتوں سے اشتہاری قرار دئیے جا چکے تھے۔ ضلع بھر کے مختلف مقامات پر پولیس کاروائیوں کے دوران گرفتار افراد سے اسلحہ و منشیات اور بارودی مواد بھی قبضے میں لئے گئے ہیں جن میں مجموعی طور پر 3 کلاشنکوف، 5 بندوق، 4 رائفل، 14 پستول، 17 چارجرز، 1 خنجر، سینکڑوں کی تعداد میں مختلف بور کے کارتوس، 30 عدد میرج بم، 7.536 کلو گرام چرس، 230 گرام ہیروئن اور 12.5 لٹر دیسی شراب شامل ہیں۔


http://www.urdutimes.com/news/11553.html
وفاقی دارالحکومت میں فوج کی تعیناتی میں 3 ماہ کی توسیع
اسلام آباد: وفاقی دارالحکومت میں فوج کی تعیناتی میں 3 ماہ کی توسیع کر دی گئی ہے اور اس کا نوٹیفکیشن بھی جاری کر دیا گیا ہے۔ واضح رہے کہ وفاقی دارالحکومت میں اہم تنصیبات پر اس وقت 350 فوجی جوان تعینات ہیں یہ فوجی جوان پاکستان تحریک انصاف کے دھرنے کے چند روز قبل اسلام آباد میں مختلف تنصیبات پر تعینات کئے گئے تھے۔


http://www.urdutimes.com/news/11550.html
بےنظیر انٹرنیشنل ائیرپورٹ کو مخصوص اوقات میں بند کرنیکا فیصلہ
راولپنڈی: بےنظیر انٹرنیشنل ائیرپورٹ کو مخصوص اوقات میں بند کرنے کا فیصلہ کیا گیا۔ ائیرپورٹ آج 10 مارچ سے 23 مارچ تک مخصوص اوقات میں بند رہے گا۔ ترجمان سول ایوی ایشن کے مطابق بےنظیر انٹرنیشنل ائیرپورٹ کو مخصوص اوقات میں بند کرنے کا فیصلہ کیا گیا ہے۔ ائیرپورٹ 14 مارچ سے 22 مارچ تک صبح آٹھ سے گیارہ اور دوپہر ایک سے تین بجے تک رن وے بند رہے گا۔ اور 23 مارچ کو صبح آٹھ سے دن ایک بجے تک رن وے بند رکھا جائے گا۔ ائیرپورٹ کو 23 مارچ کی پریڈ کے سلسلے میں بند رکھا جائے گا۔ واضح رہے کہ 23 مارچ کی پریڈ کے سلسلے میں پہلے ہی کبوتروں میڈیا کے ڈرون کیمروں اور کھلونا جہاز اڑانے پر پابندی لگائی گئی ہے۔


http://www.urdutimes.com/news/11548.html
این اے 122 جرمانہ کیس، سپریم کورٹ کا الیکشن کمیشن کو نوٹس
اسلام آباد: سپریم کورٹ نے قومی اسمبلی کے حلقہ این اے 122 لاہور میں الیکشن ٹریبونل کی جانب سے لاکھوں روپے کے جرمانے کے معاملے پر الیکشن کمیشن پاکستان کو نوٹس جاری کرتے ہوئے وضاحت طلب کی ہے کہ یہ جرمانہ ایاز صادق پر نہیں کیا گیا ہے تو پھر جرمانے کی ادائیگی کون کرے گا۔ تین رکنی بنچ کے سربراہ چیف جسٹس انور ظہیر جمالی نے کہا ہے کہ ایاز صادق کو سپیکر قومی اسمبلی کی حیثیت کا سہارا لے کر بات نہیں کرنی چاہئے۔ اللہ تعالیٰ نے ججز کو قلم کی طاقت دی ہے تو وہ اس کا استعمال سوچ سمجھ کر کریں۔ ججز کو درخواست کے مطابق ہی فیصلہ دینا چاہئے مسئلہ یہ ہے الیکشن ٹریبونل نے اپنے فیصلے میں واضح نہیں کیا کہ جرمانہ کس پر عائد کیا گیا ہے بادی النظر میں تو یہ جرمانہ ایاز صادق کو نہیں کیا گیا ہے اس کی وضاحت الیکشن کمیشن ہی کر سکتا ہے جبکہ جسٹس عمر عطاء بندیال نے کہا ہے کہ بعض اوقات الیکشن کمیشن کے عملے کی غلطیوں کا خمیازہ ریاست کو بھگتنا پڑتا ہے جرمانوں اور دیگر حوالوں سے سیاسی جماعتوں کو باوقار رویہ اختیار کرنا چاہئے اب تک مدعا علیہ کو جرمانہ ادا کرنا چاہئے تھا۔ انہوں نے یہ ریمارکس بدھ کے روز دیئے ہیں۔ سپیکر قومی اسمبلی ایاز صادق کی جانب سے شاہد حامد پیش ہوئے تو چیف جسٹس نے کہا کہ جب ایاز صادق کو ڈی سیٹ کیا گیا تھا تو کیا تازہ انتخابات ہوئے تھے اور پھر کامیابی کے بعد ان کو پھر سے چیلنج کیا گیا ہے شاہد حامد نے کہا کہ جی ہاں دوبارہ ان کی کامیابی کو چیلنج کیا گیا ہے درخواست جو میرے خلاف دائر کی گئی تھی اس میں میرے حلقے میں ہونے والے انتخابات کو خلاف قانون قرار دیا گیا تھا مکمل انتخاب کو ہی چیلنج کیا گیا۔ اس درخواست پر جرمانہ عائد کیا گیا انتخابات بالکل صحیح ہوئے۔ تمام تر معاملات واضح ہیں میرے موکل نے کامیابی حاصل کی۔ درخواست میں ان کا ذہن منتشر لگتا ہے الیکشن ٹریبونل کے حوالے سے کہا گیا کہ انہوں نے قواعد و ضوابط کا خیال نہیں رکھا اور تمام تر ریکارڈ کا جائزہ نہیں لیا۔ انہوں نے الیکشن ٹریبونل کا فیصلہ پڑھ کر سنایا ۔ نظریہ ضرورت کی بات کی گئی چیف جسٹس نے کہا کہ جو سوال مخالف فریق نے اٹھایا ہے آپ اس کی تشریح کیوں کر رہے ہیں وہ تو انہوں نے بتایا ہے۔ شاہد حامد نے کہا کہ میرا موکل سپیکر قومی اسمبلی ہے۔ چیف جسٹس نے کہا کہ آپ یہ کہہ کر اثر انداز ہو رہے ہیں کہ آپ کے موکل سپیکر قومی اسمبلی ہیں آپ کو اس کا سہارا نہیں لینا چاہئے۔ وکیل نے کہا کہ وہ کسی طرح سے بھی اثرانداز ہوئے بغیر فیصلہ چاہتے ہیں۔ چیف جسٹس نے کہا کہ یہ بات عام ہو گئی ہے آج کل زیادہ سے زیادہ صفحات کے فیصلے لکھے جا رہے ہیں مقابلہ ہو رہا ہے۔ یہ خود نمائی کا کلچر نمایاں ہو رہا ہے اس سے عدلیہ کو نقصان ہو رہا ہے اللہ نے آپ کو اختیار اور قلم دیا ہے تو اس کو دیکھ کر استعمال کریں غیر ضروری چیزیں فیصلے میں لکھنے کی کیا ضرورت ہے ایک 500 صفحات کا فیصلہ کرتا ہے تو دوسرا اڑھائی ہزار صفحات پر مشتمل فیصلہ آ جاتا ہے ججز کو حقائق اور قانون کے تحت ہی فیصلہ کرنا چاہئے۔ ماضی میں بہت کم صفحات کے فیصلے لکھے گئے اور یہ فیصلے موثر بھی تھے اور ان فیصلوں کو تسلیم بھی کیا گیا۔ ہم نے صرف یہ دیکھنا ہے کہ کیا اکیڈمک ایکسرسائز اس مقدمے میں کی گئی ہے یا نہیں اور جرمانہ کیوں عائد کیا گیا ہے انہوں نے حامد خان سے کہا کہ کیا آپ اس سے اتفاق کرتے ہیں کہ جو آبزرویشن یا بات کی گئی ہے وہ درخواست گزار کے مستقبل پر اثر انداز ہو گی۔ حامد خان نے کہا کہ ہم نے براہ راست کوئی جرمانہ عائد نہیں کرایا یہ سوالات خود سے کر رہے ہیں اس کا ہم سے کوئی تعلق نہیں ہے اور نہ ہی اس کی ضرورت ہے۔ جسٹس عمر عطاء بندیال نے کہا کہ فیصلے میں لکھا گیا ہے کہ غلطیاں کی گئی ہیں چیف جسٹس نے کہا کہ جتنے والے امیدوار کی طرف سے تو بات نہیں آنی چاہئے تھی یہ تو دوسرا بات کرتا۔ کس حیثیت سے ان کو جرمانہ کیا گیا اگر عدالت کے کہنے پر کوئی کمیشن مقرر کیا جاتا اور وہ فیصلہ کرتا تو اور بات ہوتی جرمانہ تو ابتدائی طور پر مدعا علیہہ کی جانب سے جمع ہونا چاہئے تھا۔ عدالت اس نتیجے پر پہنچی کہ یہ سب غلطیاں الیکشن ٹریبونل کی ہیں اور اس کی کمی بیشیاں ہیں تو پھر مدعا علیہہ پر جرمانہ کیوں کیا گیا؟ حامد خان نے کہا کہ یہ انتخاب الیکشن کمیشن کی وجہ سے متاثر ہوا چیف جسٹس نے کہا کہ جرمانہ کی وصولی کا مطلب یہ ہے کہ یہ رقم حامد خان کو واپس کی جائے گی اگر آپ کا کیس زیر التواء ہے اور کہا جائے کہ فیصلہ انصاف پر مبنی ہے تو پھر کیا ہوگا۔؟ حامد خان نے کہا کہ کسی کو تو یہ جرمانہ دینا ہے چیف جسٹس نے کہا کہ عدالت اس طرح کے اکیڈمک بحث میں نہیں پڑنا چاہتی جرمانہ کے لئے الیکشن کمیشن کو ادائیگی کا کہہ دیتے ہیں۔ مدعاعلیہہ اس جرمانے کا ذمہ دار نہیں ہے۔ شاہد حامد نے کہا کہ ایاز صادق کو عام انتخابات میں جرمانہ کیا گیا تھا اس جرمانے کو کوئی مستقبل میں بطور سزا کے استعمال کر کے نااہل قرار دلوا سکتا ہے حالانکہ اس جرمانے کی ادائیگی ایاز صادق کو نہیں الیکشن کمیشن کو کرنا تھی۔ جسٹس عمر عطاء نے کہا کہ بائی الیکشن کے حوالے سے کیا جرمانہ رکھا گیا ہے الیکشن کمیشن آف پاکستان اور ریاست پاکستان اس کا جرمانہ ادا کرے گی۔ انتخاب لڑنے والی پارٹیاں محض جرمانے کے معاملے کو یہاں نہیں اٹھانا چاہئے۔ سپریم کورٹ کہہ دے گی کہ آئندہ مستقبل میں اس طرح کے کام نہیں کئے جانے چاہئیں۔ لودھراں والے معاملے میں جرمانہ کا ایشوز تھا۔ چیف جسٹس نے ایاز صادق سے کہا کہ آپ بتائیں کہ جرمانہ آپ نے ادا کرنا ہے یہ کہاں لکھا ہے۔ 19 مدعا علیہان کو کہاں رکھیں گے یہ تو کہیں نہیں لکھا کہ ایاز صادق جرمانہ بھریں گے جرمانے کے ساتھ درخواست خارج کرنے کا مقصد جرمانہ آپ پر نہیں کیا گیا۔ شاہد حامد نے کہا کہ یہ صرف میں ہی ہوں جس کو یہ جرمانہ ادا کرنا ہے کیونکہ کہا گیا ہے کہ درخواست جرمانے کے ساتھ خارج کی جاتی ہے۔ جسٹس عمر عطاء بندیال نے کہا کہ میں حامد خان سے کہتا ہوں کہ وہ گریس کا مظاہرہ کریں اور جرمانے والا معاملہ چھوڑیں۔ حامد خان نے کہا کہ مقدمے میں ابھی تک واضح نہیں ہے کہ کون یہ جرمانہ ادا کرے گا۔ 20 کروڑ روپے انگوٹھوں کے نشانات کی تصدیق کے لئے نادرا مانگ رہا ہے یہ انصاف کے حصول کے لئے آنے والا کیوں ادا کرے۔ چیف جسٹس نے کہا کہ ہم جرمانے کی بات آپ کی مان لیتے اگر الیکشن کمیشن کی جانب سے مس مینجمنٹ ہوئی ہے حامد خان نے کہا کہ یہ رقم الیکشن کمیشن کو ادا کرنی چاہئے چیف جسٹس نے کہا کہ یہ ہماری عدالتون کا عام اصول ہے کہ جو عدالت سے رجوع کرتا ہے اگر وہ عدالت کا وقت ضائع کرتا ہے یا کوئی معاملہ ہوتا ہے تو اس کا ذمہ دار وہ خود ہوتا ہے اس کا ذمہ دار کسی اور کو قرار نہیں دیا جا سکتا۔ سوال یہ ہے کہ اگر ہم کسی نتیجے پر پہنچ جائیں کہ فیصلہ الیکشن کمیشن کے خلاف آیا ہے تو کیا جرمانہ وہی ادا کرے گا ۔الیکشن ٹریبونل کی کمی بیشی کو الیکشن کمیشن کی ذمہ داری کیسے قرار دیں ؟اس بارے بہت کچھ کہا جا سکتا ہے۔ میں قائم مقام چیف الیکشن کمشنر بھی رہا ہوں اس لئے کچھ نہیں کہہ سکتا ۔ یہ سب باتیں میڈیا میں آ جاتی ہیں اس لئے بات نہیں کرنا چاہتا ۔ شاہد حامد نے کہا کہ عمران خان سے رابطہ کیا گیا انہوں نے جواب نہیں دیا۔ حامد خان نے کہا کہ پہلی نادرا رپورٹ ہمارے حق میں اور دوسری رپورٹ ان کے حق میں ہے ۔ چیف جسٹس نے کہاکہ ہم نے اس بات کا فیصلہ کرناہے کہ جرمانہ کون بھرے گا اس کے لئے ہمیں الیکشن کمیشن کو نوٹس جاری کرنا پڑے گا۔ فریقین کی اس معاملے میں جب کوئی غلطی نہیں ہے تو پھر یہ جرمانہ آپ کیوں بھریں یہاں نادرا کا ذکر کہاں سے آگیا ۔ شاہد حامد نے کہا کہ موجودہ چیئرمین نادرا کی تعیناتی کو پی ٹی آئی نے بھی منظور کیا چیف جسٹس نے آرڈر لکھوایا کہ این اے 122 میں دوبارہ انتخاب ہوا ایاز صادق دوبارہ کامیاب قرار پائے۔ درخواست گزار چاہتے ہیں کہ ایک معاملہ جو ان کے خلاف جرمانے کا ہوا ہے وہ واضح کیا جائے اور اس کو ختم کیا جائے۔ اگرچہ الیکشن ٹریبونل کے فیصلہ کا پیرا گراف 13 واضح کرتا ہے کہ ایاز صادق نے جرمانہ ادا نہیں کرنا یہ جرمانہ 23 لاکھ 73 ہزار روپے تھا ۔یہ جرمانہ کیا الیکشن کمیشن ادا کرے گا یا نہیں درخواست گزار کا کہنا ہے کہ یہ جرمانہ ان کی سیاسی زندگی کو متاثر کر سکتا ہے الیکشن کمیشن کو نوٹس جاری کیا جاتا ہے وہ اس معاملے میں وضاحت کرے۔ سماعت غیر معینہ مدت تک ملتوی کر دی۔


http://www.urdutimes.com/news/11544.html
ارشد پپو قتل کیس، 14 اہلکاروں کا لیاری گینگ وار سے تعلق کا انکشاف
کراچی: ارشد پپو قتل کیس میں گرفتار سابق انسپکٹر چاند خان نیازی نے تفتیش کے دوران انکشاف کیا ہے کہ ایس پی سے لے کر کانسٹیبل تک 14 پولیس اہلکار براہ راست لیاری گینگ وار کے مرکزی کردار عزیر بلوچ کے لئے کام کرتے تھے۔ رینجرز کی تحویل میں موجود چاند خان نیازی نے دوران تفتیش انکشاف کیا ہے کہ لیاری کے تمام تھانوں میں ایس پی سے لے کر کانسٹیبل تک تقرریاں عزیر بلوچ کی مرضی سے ہوتی تھیں ان تھانوں میں موجود تمام پولیس اہلکار تنخواہیں تو سرکار سے لیتے تھے تاہم کرتے وہی تھے جو عزیر بلوچ کا حکم ہوتا تھا۔ چاند خان نیازی نے انکشاف کیا کہ لیاری میں 14 پولیس اہلکار تو براہ راست کام ہی لیاری گینگ وار کے لئے کرتے تھے جن میں ایس پی سے لے کر کانسٹیبل تک رینک کے اہلکار شامل ہیں، ان میں سابق ایس پی لیاری انیس غنی، ایس ایچ او بغدادی عابد تنولی اور امتیاز نیازی شامل ہیں۔ پولیس کانسٹیبل فاروق نیازی تو عزیر بلوچ کیلئے باقاعدہ بھتہ اور تقرریوں و تبادلوں کے لئے باقاعدہ رشوت جمع کرتا تھا۔ ذرائع کے مطابق چاند خان نیازی کے بیانات کی روشنی میں رینجرز کسی بھی وقت ان حاضر سروس اور ریٹائرڈ پولیس اہلکاروں کو تفتیش کے لئے طلب کر سکتی ہے تاہم چند اہلکار اب روپوش ہیں۔ واضح رہے کہ چاند خان نیازی پر الزام ہے کہ اس نے ارشد پپو اور اس کے بھائی یاسر عرفات سمیت 3 افراد کو گلستان جوہر سے پکڑ کر پولیس موبائل میں عزیر بلوچ اور اس کے ساتھیوں کے حوالے کیا تھا۔


http://www.urdutimes.com/news/11536.html
بات چیت کی امید باقی مگر خفیہ مذاکرات نہیں ہونگے، افغان سفیر
اسلام آباد: افغانستان کے سفیر ڈاکٹر عمر زاخیلوال نے خفیہ مذاکرات کے امکان کو مسترد کرتے ہوئے کہا ہے کہ افغان طالبان کی جانب سے حکومت سے مذاکرات سے انکار کے باوجود بات چیت کی امید برقرار ہے تاہم انھوں نے خفیہ مذاکرات کے امکان کو مکمل طور پر رد کیا ہے۔ بی بی سی کو دیئے گئے انٹرویو میں انہوں نے کہا کہ طالبان نے مذاکرات سے انکار کر کے اپنی ساکھ کو انتہائی زیادہ نقصان پہنچایا ہے۔ انھوں نے کہا کہ وہ اپنے آپ کو امن کا داعی قرار دے رہے تھے غیر ملکی افواج تو کم ہوئی تھیں اور ان کے مکمل انخلا کا بھی وقت آگیا تھا اس کے ساتھ طالبان کے تشدد میں کمی آنی چاہیے تھی تاہم انھوں نے اس میں اضافہ کر دیا۔ عوامی مقامات کو نشانہ بنایا۔ اب وہ بھی ان کی موجودگی کے ذمہ دار ہیں۔ ڈاکٹر عمر زاخیل وال نے کہا کہ افغان حکومت نے تو مذاکرات کے لیے اپنی تمام شرائط چھوڑ دی تھیں اور غیر مشروط مذاکرات کے لیے تیار ہو گئے تھے۔ افغان حکومت پر بھی دباؤ تھا کہ ان لوگوں سے مذاکرات نہ کریں جو خودکش حملے کرتے ہیں اور طالبان کی یہ شرائط تو مذاکرات میں بھی زیر بحث آ سکتی ہیں۔ ان مذاکرات کی کیا افادیت جب سب شرائط پہلے تسلیم کر لی جائیں؟ 'انہوں نے کہا کہ وہ جانتے ہیں کہ اکثر طالبان کم از کم جنھیں وہ جانتے ہیں امن چاہتے ہیں ان کے بھی بچے ہیں، خاندان ہیں اور وہ جنگ سے تنگ ہیں۔ مجھے امید ہے کہ یہ لوگ ان پر حاوی ہو جائیں گے جو امن نہیں چاہتے اور جنگ کے ذریعے کامیابی کی خواہش رکھتے ہیں۔ اس سوال کے جواب میں کہ بعض اطلاعات ہیں کہ طالبان عوامی سطح پر تو مذاکرات سے انکار کریں گے تاہم اندر ہی اندر خفیہ مذاکرات جاری رکھیں گے؟ انہوں نے کہا کہ ہمیں یعنی افغان حکومت کو اس کا علم نہیں لیکن ہم خفیہ مذاکرات نہیں کریں گے کیونکہ اس سے بداعتمادی بڑھتی ہے۔ انھوں نے کہا کہ ہم شفاف مذاکرات کریں گے کیونکہ معلومات تک رسائی لوگوں کا حق ہے۔ اگر نیت نیتی سے بھی ایسے خفیہ مذاکرات ہوں تو ان کا تاثر عوام میں اچھا نہیں ہوتا۔ خفیہ مذاکرات سے شکوک و شبہات پیدا ہوتے سیاسی بھی اور عوامی سطح پر بھی۔ ہم تمام باتیں عوام کے سامنے کرنا چاہتے ہیں۔ اس سوال پر کہ وہ مذاکرات کیلئے اب بھی اتنے پرامید کیوں ہیں عمر زاخیلوال نے کہا کہ ایک جو معلومات میرے پاس ہیں اور پھر میری شخصیت جو پرامید ہے امن نہ صرف عوام بلکہ طالبان اور ان کے خاندانوں کی ضرورت ہے۔ افغانوں نے بھی برا وقت گزارا ہے۔ افغان سفیر نے کہا کہ وہ طالبان کے مذاکرات سے مشروط انکار کو صاف انکار کے طور پر نہیں لیتے اور مذاکرات کے لیے قائم چار ملکی گروپ کی اہمیت برقرار ہے۔ یقینا ہم اس انکار کو انکار کے طور پر نہیں لیں گے میں اب بھی پرامید ہوں کہ مذاکرات ہوں گے۔ مذاکرات بحال ہوتے ہیں یا نہیں تاہم اس چار ملکی گروپ کی افادیت قائم رہے گی۔ پاکستان کے طالبان پر اثر و رسوخ کا ذکر کرتے ہوئے انہوں نے کہا کہ سرتاج عزیز نے واشنگٹن میں کہا ہے کہ پاکستان کا ان پر اثر ہے۔ ہم اس بیان کا خیرمقدم کرتے ہیں۔ ایک اہم عوامی شخصیت کے ایسے بیان کو مثبت زاویے سے دیکھنا چاہیے۔ دیکھنا ہے کہ آیا حکومت پاکستان اس سے فائدہ اٹھا رہی ہے۔ ڈاکٹر عمر نے کہا کہ مارچ میں طالبان اور افغان حکومت کے درمیان مذاکرات کی یقین دہانی نہیں کروائی گئی تھی۔ کسی نے وعدہ نہیں کیا تھا۔ ہر کسی کی کوشش تھی خصوصا پاکستان کی جو بااثر رکھتا ہے اور امن مذاکرات کی بہتری کے لیے اسے استعمال میں لا رہا ہے۔ ہم اس کے شکر گزار ہیں۔ اسی لیے ہمیں امید ہے کہ ہم طالبان کے اندر تقسیم کے باوجود قابل ذکر تعداد میں ان متعلقہ طالبان کو میز کے پر لے آئیں گے۔ اس سوال کے جواب میں کہ آیا وہ پاکستان کی کوششوں کو اس مرتبہ سنجیدہ اور نیک نیتی پر مبنی دیکھتے ہیں انہوں نے کہا کہ ہمیں پاکستان پر اعتماد ہے تاہم مجھے یہ کہنے دیں کہ بے اعتمادی کی فضا بدستور قائم ہے ہمیں اسے تبدیل کرنا ہو گا۔ انہوں نے کہا کہ بداعتمادی کی بہت سی وجوہات ہیں جن کے بارے میں وہ بات نہیں کرنا چاہتے تاہم ہمیں پاکستانی قیادت کی افغانستان میں امن اور بحالی کے لیے مثبت کردار ادا کرنے کی نیت پر اعتماد ہے۔


http://www.urdutimes.com/news/11533.html
ڈاکٹر صغیر کا قائد ایم کیو ایم کو اپنے مدمقابل الیکشن لڑنے کا چیلنج
کراچی: متحدہ قومی موومنٹ کے باغی رہنما ڈاکٹر صغیر نے ایم کیو ایم کے قائد کو اپنے مدمقابل الیکشن لڑنے کا چیلنج کر دیا ہے انہوں نے کہا ہے کہ فاروق ستار اپنے قائد کو پاکستان بلالیں کسی بھی حلقے میں ان کا سامنا کرنے کو تیار ہوں انہوں نے مصطفی عزیز آبادی کے ٹویٹ کا جواب بھی شاعری میں دیا۔ تفصیلات کے مطابق حال ہی میں مصطفی کمال کی نئی پارٹی میں شامل ہونے والے باغی رہنما ڈاکٹر صغیر نے آتے ہی جارحانہ انداز اپنا لیا ہے اور براہ راست متحدہ قومی موومنٹ کے قائد کو الیکشن لڑنے کا چیلنج کر دیا ہے۔ سماجی رابطوں کی ویب سائٹ پر انہوں نے کہا ہے کہ فاروق ستار اپنے قائد کو پاکستان بلالیں جس حلقے سے کہیں گے قائد متحدہ کے خلاف الیکشن لڑوں گا۔ ڈاکٹر صغیر نے مصطفی عزیز آبادی کے شعر کا ایسا جواب دیا کہ شعر ہی شعر میں حساب چکتا کر دیا۔ ڈاکٹر صغیر نے کہا کہ فاروق ستار سے ایسے بیان کی توقع نہیں تھی مگر وہ ڈرے ہوئے ہیں اپنی جان بچانا چاہ رہے ہیں ان کی بات سے لگتا ہے کہ انھوں نے مکمل پلان بنا لیا ہے۔ انہوں نے کہا کہ میں نے اسپیکر سندھ اسمبلی آغا سراج درانی سے استعفی دینے کے لیے بھی رابطہ کیا ہے۔


http://www.urdutimes.com/news/11528.html
پشاور میں فورسز کی کارروائی، 100 سے زائد افراد گرفتار
پشاور: پشاور پولیس اور سیکیورٹی فورسز نے مشترکہ سرچ آپریشن کے دوران شہر کے مختلف علاقوں سے ایک سو سے زیادہ مشتبہ افراد کوحراست میں لے لیا۔ پولیس کے مطابق مشترکہ سرچ آپریشن حیات آباد اور فقیر آباد کے علاقوں میں کیا گیا۔ اس دوران لیڈیز پولیس کی مدد سے ایک سو سے زیادہ گھروں کو چیک کیا گیا آپریشن کے دوران 27 افغان باشندوں سمیت میں 107 مشتبہ افراد کو حراست میں لیا گیا۔ حراست میں لئے جانے والوں کے قبضے سے ایک دستی بم، ایک ایس ایم جی اور سینکڑوں کارتوس برآمد ہوئے۔ نان کسٹم پیڈ اشیاء کی اسمگلنگ کے خلاف کارروائی کے دوران 11 ایل ای ڈیز، 5 اے سی اور ہزاروں میٹر کپڑا برآمد کر لیا گیا۔


http://www.urdutimes.com/news/11510.html
سبی میں کارروائی کے دوران 2 دہشتگرد ہلاک، 2 اہلکار شہید
سبی: بلوچستان کے علاقے سبی میں سیکیورٹی فورسز نے کارروائی کر کے دو دہشت گردوں کو ہلاک اور متعدد کو زخمی کر دیا جبکہ دہشت گردوں کی فائرنگ سے دو سیکیورٹی اہلکار بھی شہید ہوئے۔ میڈیا رپورٹ کے مطابق بدھ کے روز بلوچستان کے علاقے سبی میں سیکیورٹی فورسز نے دہشت گردوں کی موجودگی کی خفیہ اطلاع ملنے پر بروقت کارروائی کر کے دہشت گردوں کو گھیرے میں لے لیا۔ سیکیورٹی فورسز کے گھیرے کے بعد دونوں طرف سے فائرنگ کا تبادلہ ہوا جو کئی گھنٹے تک جاری رہا۔ فائرنگ کے تبادلے میں دو دہشت گرد ہلاک اور متعدد زخمی ہو گئے جبکہ دہشت گردوں کی فائرنگ سے دو سیکیورٹی اہلکار بھی شہید ہو گئے۔ سیکیورٹی فورسز نے گرفتار زخمی دہشت گردوں کو نامعلوم مقام پر منتقل کر دیا۔


http://www.urdutimes.com/news/11507.html
وزیر داخلہ کی وزیراعظم میاں نواز شریف سے ملاقات
اسلام آباد: وزیراعظم نواز شریف سے وفاقی وزیر داخلہ چوہدری نثار علی خان نے ملاقات کی جس میں کرکٹ ٹیم کو بھارت بھیجنے یا نہ بھیجنے کے حوالے سے تبادلہ خیال کیا۔ نجی ٹی وی کے مطابق وزیراعظم آفس میں ہونے والی ملاقات کے دوران وفاقی وزیرداخلہ چوہدری نثار نے بھارت جانے والی سیکیورٹی ٹیم کی ابتدائی رپورٹ سے متعلق وزیراعظم کو آگاہ کیا اور رپورٹ میں دھرم شالہ میں پاک بھارت میچ سے متعلق سیکیورٹی خدشات کا اظہار کیا جب کہ چوہدری نثار نے پاک بھارت میچ کا مقام تبدیل ہونے کی صورت میں ٹیم بھجوانے کی تجویز پیش کی اور کہا کہ قومی ٹیم کو بھارت میں سیکیورٹی مسائل کا سامنا ہے۔ اس موقع پر وزیراعظم نواز شریف کا کہنا تھا کہ قومی کرکٹ ٹیم کی سیکیورٹی کی ذمہ داری بھارتی حکومت اور آئی سی سی پر ہو گی تاہم اگر وزارت داخلہ مطمئین ہے تو ٹیم بھارت بھجوانے میں کوئی حرج نہیں۔ واضح رہے کہ پاکستان نے بھارت میں ہونے والے ٹی ٹوئنٹی ورلڈ کپ میں ٹیم بھیجنے کو سیکیورٹی سے مشروط کیا تھا جس کے لئے دو رکنی وفد بھارت گیا جہاں اس نے سیکیورٹی صورتحال کا جائزہ لینے کے بعد رپورٹ وزارت داخلہ کو ارسال کی۔


http://www.urdutimes.com/news/11505.html
شانگلہ میں گاڑی کھائی میں گرنے سے 3 افراد جاں بحق
شانگلہ: شانگلہ کے علاقے رانیال میں گاڑی گہری کھائی میں گرنے سے تین افراد جاں بحق اور ایک زخمی ہو گیا۔ اس حوالے سے ذرائع کا کہنا ہے کہ حادثہ تیز رفتاری کے باعث پیش آیا اور ڈرائیو گاڑی پر کنٹرول نہ رکھ سکا۔ گاڑی میں چار افراد سوار تھے جس میں سے تین موقع پر ہی جاں بحق ہوگئے اور ایک کو شدید زخمی حالت میں ہسپتال داخل کرا دیا گیا جسے طبی امداد دی جا رہی ہے۔


http://www.urdutimes.com/news/11457.html
پاکستان میں 20 لاکھ سے زائد غیر رجسٹرڈ افغانیوں کا انکشاف
اسلام آباد: قومی اسمبلی کی قائمہ کمیٹی برائے کومتی یقین دہانی کے اجلاس میں انکشاف ہوا ہے کہ پاکستان میں 14 لاکھ 55 ہزار رجسٹرڈ افغانی موجود ہیں اور 20 لاکھ سے زیادہ غیر رجسٹرڈ افغانی موجود ہیں غیر رجسٹرڈ افغانیوں کی رجسٹریشن کے لئے 170 ملین روپے نادرا کو 15 اگست 2015 کو جاری کئے جا چکے ہیں مگر وزارت داخلہ نے ابھی تک کوئی پیشرفت نہیں کی۔ گزشتہ دو سال کے دوران 25700 خاندانوں کو واپس افغانستان بھیجے جا چکے ہیں قومی اسمبلی کی قائمہ کمیٹی برائے حکومتی یقین دہانی کا اجلاس گزشتہ روز محمد افضل کھوکھر کی زیر صدارت قومی اسمبلی میں ہوا ہے جس میں وزارت سیفران کے سیکرٹری نے انکشاف کیا ہے کہ پاکستان میں رجسٹرڈ افغان باشندوں کی تعداد 14 لاکھ 55 ہزار اور غیر رجسٹرڈ باشندوں کی تعداد 20 لاکھ سے زیادہ ہے اور اس حوالے سے وزارت داخلہ کی مایوس کارکردگی کے باعث غیر رجسٹرڈ باشندوں کو اب تک رجسٹریشن نہ کر سکی۔ سیفران کے حکام کا کہنا تھا کہ جب تک رجسٹریشن عمل میں نہیں لائی جا سکتی تب تک افغانیوں کے خلاف کارروائی ممکن نہیں ہے۔ اجلاس میں شریک وزارت داخلہ کے جوائنٹ سیکرٹری مبارک علی نے غیر رجسٹرڈ افغانیوں کی رجسٹریشن کا عمل فوری شوع کرنے کی یقین دہانی کرائی ہے ان کا کہنا تھا کہ وزارت داخلہ کے این او سی کے بغیر غیر ملکی زمین نہیں خرید سکتے اور پاکستانی شناختی کارڈ حاصل کرنے والے افغانیوں کے کارڈز کو بلاک کئے جا رہے ہیں اور اس حوالے سے وزارت داخلہ سنجیدگی سے کام کر رہی ہے۔ قائمہ کمیٹی کے اجلاس میں شریک ممبران عبدالمجید خان، چودھری منیر اظہر، ملک ابرار احمد اور سردار محمد عرفان ڈوگر نے افغانیوں کی رجسٹریشن کے حوالے سے فوری عملدرآمد کرنے کی سفارش کی ہے اس موقع پر ملک ابرار احمد کا کہنا تھا کہ اسلام آباد میں 70 فیصد افغانی ہیں اور وزارت داخلہ اور متعلقہ ادارے کوئی اہم پیشرفت سے قاصر ہیں۔ ممبر قومی اسمبلی چودھری منیر اظہر کا کہنا تھا کہ دارالحکومت میں سارے کاروبار افغانیوں نے سنبھالے ہوئے ہیں اور ہر غیر قانونی کام کے ماہر ہیں۔ اس موقع پر ملک ابرار احمد کا کہنا تھا کہ پاکستان تمام قومی اسمبلی حلقوں میں ہزاروں افغانی آباد ہیں حتیٰ کہ افغانیوں کی مدد کے بغیر چند حلقوں میں ممبران یونین کونسل منتخب نہیں ہو سکتا۔ ان کا مزید کہنا تھا کہ وزارت داخلہ اور سیکیورٹی اداروں نے بروقت اس مسئلے کا حل نہ نکالا تو اگلے چند سالوں میں افغانی ہمارے قومی ایوانوں تک پہنچ جائیں گے اور ایک دن ملک پاکستان میں حکومت کریں گے۔ چیئرمین کمیٹی محمد افضل کھوکھر نے نادرا، سیفران اور وزارت داخلہ کے حکام کو مل کر کام کرنے کی سفارش کرتے ہوئے آئندہ اجلاس میں افغانیوں کے متعلق پیشرفت کی تفصیلات طلب کر لی ہیں۔ وزارت سیفران کے اعلی حکام نے کہا ہے کہ ایک بھی غیر قانونی افغانی کو پاکستان میں نہیں رہنے دیا جائے گا ڈی جی آپریشن نادرا بریگیڈیئر نثار خان نے کہا ہے کہ وزارت داخلہ کی اجازت کا انتظار ہے اور غیر قانونی افغانیوں کی رجسٹریشن کا عمل اجازت کے بعد فوری شروع کیا جائے گا۔ کمیٹی نے ایس این جی ایل کی چوری میں ملازمین کے خلاف کارروائی معاملہ کو نمٹا دیا اور سی ڈی اے کے بارے میں سیکٹر ڈویلپمنٹ معمالہ کو آئندہ اجلاس کے لئے موخر کر دیا ہے۔ قائمہ کمیٹی برائے حکومتی یقین دہانی میں کاروبار کے پھیلائو اور برآمدات میں اضافے کے حوالے سے وزارت کامرس کے ایڈیشنل سیکرٹری روبینہ خالد نے بتایا ہے کہ پاکستان کی برآمدات زیادہ تر امریکہ اور یورپ سے ہو رہی ہیں اور گزشتہ دو سال میں پاکستانی برآمدات میں کمی کا بھی اعتراف کیا ہے۔ ان کا کہنا تھا کہ ایران سے تجارتی امور پر معاملات طے کئے جا رہے ہیں جس سے چاول کی برآمدات میں نمایاں اضافے کا امکان ہے۔ انہوں نے بتایا ہے کہ سب سے زیادہ مسئلہ بینکنگ روابط ایران سے طے کئے جا رہے ہیں اور بہت جلد وزارت زراعت ایران کا دورہ کریں گے اور معاملات کو طے کریں گے ۔ قائمہ کمیٹی نے وزارت پٹرولیم و قدرتی وسائل اور وزارت داخلہ کے حکام کو آئندہ اجلاس میں شریک ہونے کی سفارش کرتے ہوئے کہا ہے کہ دونوں وزارت اپنی اپنی کارکردگی رپورٹ پیش کریں۔


http://www.urdutimes.com/news/11453.html
پاک بھارت مذاکرات کو کشمیر سے منسلک نہ کیا جا ئے، برطانیہ
اسلام آباد: برطانیہ نے پٹھان کوٹ واقعہ کی پاکستان کی جانب سے تحقیقات کرانے کو سراہتے ہوئے امید اظہار کیا ہے کہ تحقیقات میں پیش رفت ہو گی۔ پاکستان بھارت مذاکرات کو کشمیر سے منسلک نہیں کرنا چاہئے۔ پاکستان نے کہا ہے کہ پاکستان اور برطانیہ کے درمیان تجارت انسداد دہشت گردی میں تعاون جاری رہے گا۔ اس بات کا اظہار برطانیہ کے وزیر خارجہ فلپ ہیمنڈ اور وزیراعظم پاکستان کے خارجہ امور کے مشیر سرتاج عزیز کی جانب سے ملاقات کے بعد دفتر خارجہ میں مشترکہ پریس کانفرنس سے خطاب کرتے ہوئے کیا گیا۔ اس موقع پر برطانیہ کے وزیر خارجہ نے کہا کہ انتہا پسندی کے خلاف جنگ میں پاکستان نے سب سے زیادہ نقصان اٹھایا ہے۔ برطانیہ دہشت گردی اور انتہا پسندی کی جنگ میں پاکستان کے ساتھ ہے۔ انہوں نے پاکستان کی جانب سے پٹھان کوٹ واقعہ کے بعد تحقیقاتی کمیٹی بنائے جانے کے عمل کو سراہتے ہوئے کہا کہ امید ہے کہ اس سے دونوں ملکوں کے درمیان تعلقات میں اہم پیش رفت ہو گی۔ انہوں نے کہا کہ پاکستان اور بھارت کے درمیان مذاکرات کے حق میں ہیں اور مذاکرات کو کشمیر سے منسلک نہیں کرنا چاہئے اور مذاکرات آگے بڑھیں گے تو سارے مسئلے آہستہ آہستہ حل ہونگے۔ انہوں نے کہا کہ برطانیہ پاکستان کے ساتھ مختلف شعبہ جات میں طویل المدتی تعاون کرنا چاہتا ہے۔ برطانیہ پاکستان کے ساتھ تجارت' تعلیم و صحت' دفاع اور ثقافت میں وزارتی سطح پر تعاون جاری ہے۔ برطانیہ پاکستان میں تعلیم کے شعبہ میں تعاون کے حوالے سے دنیا میں سب سے بڑا ملک ہے۔ انہوں نے کہا کہ دہشت گردی اور انتہا پسندی کی جنگ میں پاکستان کے ساتھ ہیں۔ ایک سوال کے جواب میں انہوں نے کہا کہ پاکستان کے کچھ علاقوں سے افغانستان میں کارروائیوں کا الزام لگایا جاتا ہے اسی طرح پاکستان کی جانب سے بھی افغانستان کی جانب سے پاکستان میں بھی کارروائی کے الزامات لگائے جاتے ہیں اور دونوں ممالک کو اس کے حوالے مل کر کوششیں کرنی ہونگی تاکہ دونوں ممالک مل کر دہشت گردی کا مقابلہ کر سکیں۔ انہوں نے ایک اور سوال کے جواب میں کہا کہ پاکستان میں افغان مہاجرین کے مسئلے سے نمٹنے کے لئے بھرپور کوششیں کر رہے ہیں اور انہوں نے کہا کہ مختلف ممالک سے یورپ میں آنے والے مہاجرین کی تعداد میں مسلسل اضافہ ہو رہا ہے جس سے نمٹنے کے لئے بھی یورپی ممالک کو مل کر اقدامات کرنے ہونگے۔ انہوں نے کہا کہ میری یہ خوش نصیبی ہے کہ خواتین کے عالمی موقع پر پاکستان کا دورہ کر رہا ہوں۔ شرمین عبید چنائے نے غیرت کے نام پر جو فلم بنائی اسے آسکر ایوارڈ دیا گیا اور اس کے بعد پنجاب اسمبلی نے بھی خواتین کے حقوق کے حوالے سے بل منظور کیا ہے اور شرمین عبید چنائے سے ملاقات کر کے خوشی ہوئی۔ وزیراعظم کے مشیر برائے خارجہ سرتاج عزیز نے اس موقع پر کہا کہ پاک بھارت مذاکرات کو شدت پسندوں کو یرغمال بنانے نہیں دینا چاہئے۔ پاکستان اور برطانیہ کے درمیان تعلیم و صحت' تجارت اور انسداد دہشت گردی کے معاملات پر برطانیہ کے وزیر خارجہ سے بات چیت ہوئی۔ مختلف شعبوں میں برطانیہ کے تعاون پر شکر گزار ہیں۔ انہوں نے ایک سوال کے جواب میں کہا کہ پاکستان کی جانب سے پٹھان کوٹ واقعہ کے فوراً بعد وزیراعظم کی جانب سے تحقیقاتی کمیشن تشکیل دیا گیا اور امید کرتے ہیں کہ جلد ہی کمیٹی بھارت کا دورہ کرے گی۔ انہوں نے کہا کہ ہم امید کرتے ہیں کہ پاکستان اور بھارت کے درمیان مذاکرات جلد شروع ہو جائیں گے۔ انہوں نے طالبان کے مختلف گروپوں کے درمیان مذاکرات شروع ہونے کے حوالے سے ایک سوال کے جواب میں کہا کہ پاکستان افغانستان میں امن اور سلامتی چاہتا ہے اور پاکستان اور افغانستان کی جانب سے افغانستان میں امن و امان لانے کے لئے طالبان کے مختلف دھڑوں کے حوالے سے کوششیں کی جا رہی ہیں اور افغانستان کی جانب سے بھی بار بار مختلف دھڑوں کو مذاکرات کی دعوت دی جا رہی ہے۔


http://www.urdutimes.com/news/11445.html
گھر میں آتشزدگی کے باعث ماں 3 بچوں سمیت جاں بحق
فیصل آباد: فیصل آباد کے نواحی علاقے ملت ٹاؤن میں شارٹ سرکٹ سے گھر میں آتشزدگی کے باعث 3 بچے اور خاتون جھلس کر جاں بحق ہو گئے۔ تفصیلات کے مطابق فیصل آباد کے علاقے ملت ٹاؤن کی بیس لائن کے رہائشی منظور کے گھر میں رات گئے اس وقت آگ بھڑک اٹھی جب وہ اپنے گھر والوں کے ہمراہ سو رہا تھا۔ حادثے میں منظور کی بیوی خالدہ، اس کی 8 سالہ بیٹی طیبہ، 6 سالہ حسنین اور 3 برس کا الیاس موقع پر ہی جاں بحق ہو گئے جبکہ منظور اور اس کا بیٹا اویس شدید زخمی حالت میں ہسپتال میں زیر علاج ہیں۔ ڈاکٹروں کے مطابق دونوں زخمیوں کی حالت بھی نازک ہے، پولیس کا کہنا ہے کہ آتشزدگی کا واقعہ شارٹ سرکٹ کا نتیجہ ہے تاہم واقعے کی دوسرے پہلوؤں سے بھی تفتیش کی جا رہی ہے۔


http://www.urdutimes.com/news/11439.html
ملک سے دہشتگردی کا مکمل خاتمہ اولین ترجیح ہے، نواز شریف
اسلام آباد: وزیراعظم محمد نواز شریف نے کہا ہے کہ ملک سے دہشت گردی کا مکمل خاتمہ اولین ترجیح اور قومی عزم ہے۔ ملک بھر سے دہشت گردوں اور سہولت کاروں کے خاتمے تک چین سے نہیں بیٹھیں گے، دہشت گردی کے مکمل خاتمے تک آپریشن ضرب عضب جاری رہے گا۔ منگل کے روز وزیراعظم کی زیر صدارت امن و امان سے متعلق اجلاس ہوا، جس میں آرمی چیف جنرل راحیل شریف، وفاقی وزیر داخلہ چوہدری نثار علی خان، وزیر خزانہ اسحاق ڈار، مشیر خارجہ سرتاج عزیز، مشیر برائے قومی سلامتی لیفٹیننٹ جنرل (ر) ناصر خان جنجوعہ، ڈی جی آئی ایس آئی لیفٹیننٹ جنرل رضوان اختر سمیت دیگر اعلیٰ حکام نے شرکت کی۔ اجلاس میں دہشت گردی کیخلاف جاری آپریشن ضرب عضب، کراچی میں ٹارگٹڈ آپریشن، قومی ایکشن پلان پر عملدرآمد، قومی سلامتی، خطے کی صورتحال، پاک بھارت تعلقات، سمیت دیگر اہم امور پر تبادلہ خیال کیا گیا جبکہ اجلاس میں وزیراعظم اور آرمی چیف کے دورہ سعودی عرب کے ایجنڈے کو بھی حتمی شکل دی گئی ہے۔ مشیر برائے قومی سلامتی جنرل (ر) ناصر خان جنجوعہ نے پاک بھارت تعلقات پر بریفنگ دی۔ اجلاس میں شبقدر میں دہشت گردوں کے گزشتہ روز بزدلانہ حملے کی شدید الفاظ میں مذمت کی گئی ہے اور حملے میں شہید ہونے والے اہلکاروں کے لیے دعا مغفرت اور لواحقین کے لیے صبر جمیل کی دعا کی گئی ہے۔ اجلاس سے خطاب کرتے ہوئے وزیراعظم نے کہا کہ دہشت گردوں کی بزدلانہ کارروائیاں ہمارے عزم کو کمزور نہیں کر سکتے۔ ملک سے دہشت گردی کا مکمل خاتمہ اولین ترجیح اور قومی عزم ہے، دہشت گردوں اور ان کے سہولت کاروں کو ملک بھر سے ختم کریں گے۔ انہوں نے کہا کہ آپریشن ضرب عضب کے نتیجے میں دہشت گرد کمزور ہو گئے ہیں۔ دہشت گردوں کے بڑے بڑے نیٹ ورک ٹوٹ چکے ہیں، ملک میں امن کی فضا قائم ہو رہی ہے۔ ملک میں مکمل امن کے قیام تک دہشت گردوں کیخلاف آپریشن ضرب عضب جاری رہے گا۔


http://www.urdutimes.com/news/11433.html
مانچسٹر جانیوالے مسافروں کیلئے سامان کی حد میں اضافہ
کراچی: قومی ایئرلائن نے پاکستان سے مانچسٹر جانے والے مسافروں کو درپیش مشکلات کے باعث ان کے لیے سامان کی حد میں اضافہ کر دیا، سامان کی حد میں اضافے کے بعد اکانومی کلاس کے مسافر 55 جبکہ بزنس کلاس 60 کلو گرام سامان ساتھ لے جاسکیں گے۔ قومی ایئرلائن کے ترجمان کے مطابق پی آئی اے نے مسافروں کی سہولت کے لئے مانچسٹر کے لئے اضافی سامان کی حد میں اضافہ کر دیا ہے پاکستان سے مانچسٹر جانے اور آنے والے اکانومی کلاس کے مسافروں کو اب 55 کلو گرام سامان ساتھ لے جانے کی اجازت ہو گی جبکہ بزنس کلاس کے مسافروں کو 60 کلو گرام سامان کی اجازت ہو گی ترجمان پی آئی اے کا مزید کہنا تھا کہ سامان کی حد میں اضافے کا فیصلہ مسافروں کو درپیش مشکلات کی وجہ سے کیا گیا ہے۔


http://www.urdutimes.com/news/11425.html
سپین میں دہشتگردی میں ملوث پاکستانی شہری ڈی پورٹ
راولپنڈی: سپین میں مبینہ طور پر دہشت گردی میں ملوث پاکستانی شہری کو ڈی پورٹ کر دیا گیا ہے. ایف آئی اے حکام نے بینظیر بھٹو انٹرنیشنل ائیر پورٹ سے ملزم کو تفتیش کیلئے حراست میں لیکر نامعلوم مقام پر منتقل کر دیا ہے. ایف آئی اے حکام کے مطابق سپین میں مبینہ طور پر دہشت گردی میں ملوث پاکستانی شہری جہلم کے رہائشی معروف احمد کو سپین حکومت نے ڈی پورٹ کر دیا گیا ہے. جس کو انٹرپول حکام نے گزشتہ روز خصوصی طیارے کے زریعے بینظیر انٹرنیشنل ائیر پورٹ پہنچا دیا. معروف احمد کو براستہ استنبول اسلام آباد پہنچایا گیا. جس پر ایف آئی اے حکام نے معروف احمد کو تفتیش کیلئے خصوصی سیل منتقل کر دیا ہے۔


http://www.urdutimes.com/news/11379.html
ڈاکٹر صغیر بھی مصطفیٰ کمال کے خیمے میں شامل
کراچی: سابق صوبائی وزیر صحت اور ایم کیو ایم کے راہنما ڈاکٹر صغیر مصطفی کمال اور انیس قائم خانی کے خیمے میں شامل ہو گئے ہیں۔ کراچی میں مصطفی کمال کی رہائش گاہ پر پریس کانفرنس سے خطاب میں انہوں نے دعوی کیا ہے کہ اس چھوٹے سے گھر میں اتنے لوگ شامل ہوںگے کہ جگہ کم پڑ جائے گی اور بڑے بڑے لوگ اس قافلے میں شامل ہوں گے، پریس کانفرنس پہ کانفرنس ہوگی اور لوگوں کا یہاں جم غفیر لگا رہے گا۔ مصطفی کمال اور انیس قائم خانی جو سوچ لے کر اٹھے ہیں یہ سوچ اتنی مثبت لگی کہ میں خود چل کر یہاں آیاہوں، مصطفی کمال اور انیس قائم خانی کے شانہ بشانہ مثبت کردار ادا کرنا چاہتا ہوں۔ اپنے شہر، صوبے اور ملک شہر کیلئے بحیثیت کراچی کا شہری میں سمجھتا ہوں اپنا کردار ادا کروں اور آج اس چیز کی جتنی ضرورت ہے پہلے کبھی نہیں رہی، کراچی ترقی کرے گا تو سندھ ترقی کرے گا، پاکستان مضبوط ہوگا۔


http://www.urdutimes.com/news/11369.html
حقو ق نسوا ں بل مغربی قانون کا عکاس ہے، ، مولانا شیرانی
لاہور: چیرمین اسلامی نظریاتی کونسل مولانا محمد خان شیرانی کا کہنا ہے کہ تحفظ حقو ق نسوا ں بل مغربی ممالک کے قانون کا عکاس ہے جس کا اسلامی تعلیما ت اور اقدار سے کوئی تعلق نہیں ہے،پنجاب اسمبلی میں منظور ہونے والے تحفظ خواتین بل پر کسی نے اسلامی نظریاتی کونسل سے مشاورت نہیں کی تھی۔ان خیالات کا اظہار انہوں نے پیر کے روز لاہور میں میڈیا سے گفتگوکرتے ہوئے کیا۔مولانا محمد خان شیرانی نے کہا کہ تحفظ خواتین بل مغربی ممالک کے قانون کا چربہ ہے جس کا اسلامی تعلیما ت اور اقدار سے کوئی تعلق نہیں ہے،تحفظ خواتین بل اسلامی اقدار اور آئین کے بھی منافی ہے ۔انہوں نے مزید کہا کہ اگر خواتین پر تشدد ہوتا ہے تو وہ جہالت ہے جس پر ایسے قانون بنانے سے کوئی فرق نہیں پڑے گا بلکہ خواتین کی زندگی مزید عذاب بن سکتی ہے،انہوں نے کہاجہالت کو دورکرنے کے لیے اسلامی تعلیمات کو عام کیا جائے نہ کہ گھر کے سربراہ کو تین دن گھر سے باہر نکال دیا ئے۔


http://www.urdutimes.com/news/11368.html
وزیراعظم سمیت اہم سیاستدانوں کیخلاف مقدمات کی فہرست جاری
اسلام آباد: نیب نے وزیراعظم میاں نواز شریف اور وزیر اعلیٰ پنجاب شہباز شریف اور 2 سابق وزراء اعظم سمیت اہم سیاستدانوں اور بیورو کریٹس کیخلاف 60 اہم ترین مقدمات کی فہرست اپنی ویب سائٹ پر جاری کر دی ہے۔ ان تمام مقدمات کی انکوائریاں 31 مارچ تک مکمل کرنے کیلئے ہدایات جاری کر دی گئی ہیں۔ نیب ذرائع کا کہنا ہے کہ نیب کی تفتیش میرٹ پر اور بلاامتیاز ہوگی ملک سے کرپشن کا خاتمہ بنیادی ایجنڈے میں شامل ہے۔ نیب نے تمام تفتیشی افسران کو ہر صورت 31 مارچ تک ان 60 مقدمات کی انکوائریاں مکمل کرنے کی ہدایات جاری کر دی ہیں۔ ٹھوس وجوہات کے بغیر انکوائری مکمل نہ کرنے والے تفتیشی افسران کیخلاف چیئرمین قانون کے مطابق ایکشن لیں گے نیب کی طرف سے جاری کی گئی۔ فہرست کے مطابق وزیراعظم میاں نواز شریف اور وزیر اعلی پنجاب میاں شہباز شریف کیخلاف رائے ونڈ سے شریف فیملی ہائوس تک سڑک کی تعمیر کروانے پر انکوائری جاری ہے اس کیس میں 125 ملین خورد برد کا الزام لگایا گیا ہے۔ اس کے علاوہ میاں نواز شریف کیخلاف ایف آئی اے میں غیر قانونی بھرتیوں کا مقدمہ بھی زیر تفتیش ہے اور ان دونوں کیسوں کی انکوائریاں پچیس مارچ تک مکمل کرنے کا حکم دیا گیا ہے۔ اس کے علاوہ سابق وزیر اعلیٰ پنجاب چوہدری پرویز الٰہی اور اور سابق وزیراعظم چوہدری شجاعت حسین کیخلاف حیثیت سے زیادہ اثاثے بنانے کے کیس کی انکوائری جاری ہے جسے اکتیس مارچ تک مکمل کیا جائے گا۔ دیگر کیسوں میں ناصر شون کیخلاف نادہندگی کیس، یونس حبیب کیخلاف بھی نادہندگی کیس، جہانگیر صدیقی، مہوش و دیگر کیخلاف بڑے پیمانے پر رقم کی خورد برد کا کیس، سابق وزیر اعلیٰ بلوچستان نواب اسلم رئیسانی کیخلاف حیثیت سے زیادہ اثاثے بنانے اور آمدن کا کیس، ریکوڈک سکینڈل میں سابق چیئرمین بی ڈی اے محمد فاروق کیخلاف خورد برد کا کیس، سابق سیکرٹری طارق اعوان کیخلاف ناجائز اثاثے بنانے کا کیس، ای او بی آئی کے افسران کیخلاف غیر قانونی سرمایہ کاری کا کیس، میاں منشاء کیخلاف مسلم کمرشل بینک کی غیر قانونی نجکاری کا کیس، نیشنل بینک کے سینئر وائس پریذیڈنٹ محمد عارف کیخلاف قومی دولت لوٹنے کا کیس، گندم سکینڈل میں اسفند یار خان کاکڑ صوبائی وزیر اور محمد نعیم کیخلاف قومی دولت لوٹنے کا کیس، رضا حبیب، شمائل رضا کیخلاف فراڈ اور نادہندگی کا کیس، سابق سیکرٹری پوسٹل سروسز اکرام الحق، سابق ایم ڈی اعجاز علی خان اور دیگر کیخلاف پاکستان پوسٹ کیلئے خریدی گئی زمین میں ہیرا پھیری کا کیس، وزارت ہائوسنگ میں 3 ہزار کنال زمین کی خریداری میں خورد برد کا کیس،ڈپلومیٹک انکلیو میں پلاٹ کی غیر قانونی الاٹمنٹ کرنے پر سی ڈی اے کے افسران کیخلاف کیس، ملٹی پروفیشنل کوآپریٹو ہائوسنگ سوسائٹی اور سی ڈی اے کے درمیان ناردرن سٹریپ کے حوالے سے کئے گئے غیر قانونی مشترکہ سرمایہ کاری کے معاہدے کا کیس جس میں 1.2 بلین کے فراڈ کا الزام لگایا گیا ہے، پاکستان ایمپلائز کو آپریٹو ہائوسنگ سوسائٹی کے جاوید ندیم، اکرم اور مینجمنٹ کیخلاف عوامی دولت لوٹنے کا کیس، سابق سیکٹرری لیبر سندھ ناصر حیات کیخلاف 128 ایکڑ زمین خریدنے کا کیس، سابق سیکرٹری لینڈ یوٹیلائزیشن سندھ محمد صدیق میمن کیخلاف زمین کی غیر قانونی الاٹمنٹ کا کیس، قومی اسمبلی کو آپرییٹو ہائوسنگ سوسائٹی کی انتظامیہ کیخلاف عوامی دولت لوٹنے کا کیس، سویلین ایمپلائز کو آرپریٹو ہائوسنگ سوسائٹی کی انتظامیہ کیخلاف عوام سے فراڈ کا کیس، گرینڈ حیات ٹاور کی تعمیر میں سی ڈی اے افسران کی ملی بھگت سے ہونے والی اربوں روپے کی کرپشن کا کیس، نیشنل پولیس فائونڈیشن میں پلاٹوں کی غیر قانونی الاٹمنٹ کا کیس، میسرز فتح ٹیکسٹائل ملز کیخلاف سرکاری زمین پر قبضے کا کیس، میسرز ٹیلی ٹائون کے چیف ایگزیکٹو مبشر اقبال اور دیگر کیخلاف عوام سے دھوکہ دہی کا کیس، میڈیکل کو آپریٹو ہائوسنگ سوسائٹی کی انتظامیہ کیخلاف عوام سے دھوکہ دہی کا کیس، ایچ ای سن کالج سٹاف کو آپریٹو ہائوسنگ سوسائٹی لاہور میں پلاٹوں کی الاٹمنٹ میں فراڈ کا کیس، سینیٹر سحر کامران کیخلاف سکول فنڈز میں ہیرا پھیرا کا کیس، راولپنڈی ڈویلپمنٹ اتھارٹی کیخلاف میٹرو بسوں کیلئے ناقص ایلویٹر اور دیگر سامان خریدنے کا کیس،اختیارات سے تجاوز کرنے پر ایف بی آر کے افسران کیخلاف کیس، پاکستان سٹیل ملز کی انتظامیہ کیخلاف اختیارات کے ناجائز استعمال کا کیس، حکومت کے اہم عہدیداروں کیخلاف پاکستان پاور ریسورس بھگی کا غیر قانونی کنٹریکٹ دینے پر بنایا گیا کیس، امریکہ میں پاکستان کے سابق سفیر اور سابق سیکرٹری اطلاعات حسین حقانی کیخلاف تین کمپنیوں کو ایف ایم ریڈیو کیلئے غیر قانونی لائسنس کے اجراء کا کیس، سابق وزیر خزانہ شوکت ترین، سابق سیکرٹری شاہد رفیع کیخلاف اختیارات سے تجاوز کا کیس، سٹیٹ بینک آف پاکستان اور کسب بینک کے افسران کیخلاف کیس، نجکاری کمیشن کے آفیسر کیخلاف پی ٹی سی ایل کی خریداری میں دانستہ ہیرا پھیری کا کیس، این ایل سی کے لیفٹیننٹ جنرل ریٹائرڈ خالد منیر خان کیخلاف غیر قانونی سرمایہ کاری کا کیس اس کیس میں لیفٹیننٹ جنرل ریٹائرڈ افضل ظفر، نجیب اللہ خان اور سعید الرحمان پربھی الزام عائد کیا گیا ہے، بینک آف پاکستان کے سابق ڈائریکٹر خرم افتخار کیخلاف فراڈ کا کیس، حق باہو شوگر ملز کے ڈائریکٹرز کیخلاف قومی خزانے کو نقصان پہنچانے کا کیس، فراڈ کے ذریعے 331 ملین قرض لینے کا شیخ محمد افضل کیخلاف کیس، پولیس ڈیپارٹمنٹ بلوچستان میں کروڑوں روپے کی ہیرا پھیری سے متعلق ڈی آئی جی ریاض احمد کیخلاف کیس شامل ہیں۔ نیب نے تمام کیسوں کی انکوائریاں مکمل کرنے کیلئے پہلے 30 جون 2015ء مکمل کی تھی اور اس وقت کیسوں کی تعداد بہت زیادہ تھی 30 جون 2015ء تک 90 فیصد کیسز کی انکوائریاں مکمل کر لی گئیں لیکن یہ 60 اہم ترین کیس اپنے منطقی انجام کو نہ پہنچ پائے اور نیب حکام کو اس وقت غیر جانبدارانہ تفتیش کی وجہ سے حکومت اور اپوزیشن کی طرف سے شدید دبائو کا سامنا ہے لیکن نیب ذرائع نے ایک بار پھر اس عزم کا اظہار کیا ہے کہ غیر جانبدار احتساب کے ذریعے کرپشن کو جڑ سے اکھاڑ دیا جائے گا اور احتساب کا یہ عمل بلاامتیاز جاری رہے گا۔


http://www.urdutimes.com/news/11366.html
مٹھی بھر عناصر ملکی ترقی کی راہ میں رکاوٹ ڈال رہے ہیں، شہباز شریف
لاہور: وزیر اعلیٰ پنجاب محمد شہباز شریف نے کہا ہے کہ پاکستان سب کا ہے اور اسے مل کر مضبوط اور توانا بنائیں گے، تاہم چند مٹھی بھر عناصر عوام کی خوشحالی اور ملک کی ترقی میں جان بوجھ کر رکاوٹیں ڈال رہے ہیں۔ ایوان وزیر اعلیٰ لاہور میں وفاقی وزیر ریلویز خواجہ سعد رفیق نے وزیر اعلی پنجاب محمد شہباز شریف سے ملاقات کی۔ ملاقات میں ملکی صورتحال اور باہمی دلچسپی کے امور پر تبادلہ خیال کیا گیا۔ اس موقع پر وزیر اعلیٰ محمد شہباز شریف کا کہنا تھا کہ چائنہ پاکستان اکنامک کوریڈور چین کا پاکستان کیلئے ایک عظیم تحفہ ہے۔ سی پیک کے تحت پنجاب سمیت پاکستان بھر میں منصوبوں پر کام تیزی سے جاری ہے۔ وزیر اعظم محمد نواز شریف کی قیادت میں پاکستان ترقی اور خوشحالی کے سفر پر چل پڑا ہے تاہم چند مٹھی بھر عناصر عوام کی خوشحالی اور ملک کی ترقی میں جان بوجھ کر رکاوٹیں ڈال رہے ہیں۔ عوام نے ایسے عناصر کو عام انتخابات 2013اور بلدیاتی الیکشن میں مسترد کر دیا تھا۔ محمد شہباز شریف کا کہنا تھا کہ پاکستان سب کا ہے اور اسے مل کر مضبوط اور توانا بنائیں گے۔


http://www.urdutimes.com/news/11361.html
کراچی میں غیرت کے نام پر نو بیاہتا جوڑا قتل
کراچی: پیر کی صبح اورنگی ٹائون میں غیرت کے نام پر خاتون سمیت 2 افراد کو قتل کر دیا گیا۔ تفصیلات کے مطابق مومن آباد تھانے کی حدود اورنگی ٹائون سیکٹر 5 الصبح قبرستان کے قریب مکان سے خاتون سمیت 2 افراد کی نعشوں کو اپنی تحویل میں لے کر ضابطے کی کارروائی کیلئے ہسپتال منتقل کر دیا۔ ایس ایچ او مومن آباد صابر خٹک نے بتایا کہ مقتولین کی شناخت ثمینہ اور خان اللہ کے نام سے ہوئی ہے۔ مقتولین کو نامعلوم ملزمان نے فائرنگ کر کے قتل کیا ہے اور فرار ہونے میں کامیاب ہو گئے۔ پولیس نے مزید بتایا کہ مقتولین کا تعلق شمالی وزیرستان سے ہے اور اس نے پسند کی شادی کی تھی۔ مقتول خان اللہ گزشتہ 10 دن پہلے لڑکی ثمینہ وزیرستان سے بھگا کر کراچی اورنگی ٹائون لے آیا تھا اور مکان کرائے پر لے کر رہ رہے تھے۔ پولیس نے بتایا کہ مذکورہ قتل غیرت کے نام پر کئے گئے ہیں۔ جن کی مزید تفتیش جاری ہے۔


http://www.urdutimes.com/news/11348.html
منشیات سمگلر کو پیرول پر رہائی کی درخواست خارج
اسلام آباد: سپریم کورٹ نے منشیات سمگلر سید نسیم شاہ کو پیرول پر رہا کرنے کے لاہور ہائی کورٹ کے فیصلے کے خلاف حکومت پنجاب کی دائر درخواست خارج کر دی ہے اور ملزم کو پیرول پر رہا کرنے کا حکم دیا ہے۔ جسٹس دوست محمد نے ریمارکس دیئے ہیں کہ ایک شخص کا قتل پوری انسانیت کا قتل ہے۔ 711 قیدی تو پیرول پر رہا کر دیئے ہیں صرف ایک شخص کو رہا نہیں کیا جا رہا۔ افغانستان پوری دنیا کی منشیات کا 76 سے 78 فیصد پیدا کر رہا ہے اور اس کے لئے کے پی کے گیٹ وے ہے۔ بڑے بڑے منشیات سمگلروں کو نہیں پکڑا جاتا صرف ڈرائیورز اور کلینرز پکڑے جاتے ہیں۔ مالدار قیدیوں کو نہ صرف گھر سے کھانا ملتا ہے بعض قیدی تو باقاعدہ گھر جا کر کھانا کھاتے ہیں۔ ایک بااثر قیدی کو ایک صوبے سے دوسرے صوبے منتقل کیا گیا جہاں سے وہ ہسپتال منتقل ہوا بعد ازاں فرار ہو گیا۔ اسلام آباد کی سپر مارکیٹ شیشہ پینے والی دکانوں سے بھری ہوئی ہیں شیشہ کلب بنے ہوئے ہیں اور نوجوان نسل کو تباہ کیا جا رہا ہے کوئی پوچھنے والا نہیں ہے جبکہ تین رکنی بنچ کے سربراہ جسٹس گلزار احمد نے کہا ہے کہ منشیات فروشوں کے حوالے سے کوئی پالیسی موجود ہے تو دکھائی جائے۔ جسٹس طارق پرویز نے کہا ہے کہ اچھے کردار کے حامل ملزم اور قیدی کو پیرول پر رہا کیا جا سکتا ہے۔ پنجاب حکومت نے کئی خطرناک ملزمان تو پیرول پر رہا کر دیئے ہیں۔ منشیات سمگلر قاتل سے بڑا مجرم نہیں ہوتا کہ آپ اسے پیرول پر رہا نہیں کر رہے ہیں۔ ملزم نے فرقہ وارانہ نعرے لگاتے ہیں تو اس کی شہادت کہاں موجود ہے۔ انہوں نے یہ ریمارکس پیر کے روز دیئے ہیں سماعت شروع ہوئی تو ایڈیشنل ایڈووکیٹ جنرل پنجاب رزاق اے مرزا نے موقف اختیار کیا کہ ملزم نسیم شاہ پر 12 کلوگرام چرس اور ایک کلو گرام افیون کا الزام ہے۔ 25 سال قید کی سزا سنائی گئی تھی جس کے دوران ملزم کو جیل میں دو مرتبہ فرقہ وارانہ فسادات، امن تباہ کرنے، نعرے بازی کرنے پر سزا مل چکی ہے۔ ہائیکورٹ نے اس کا جائزہ نہیں لیا۔ نئی پالیسی کے تحت قتل، منشیات سمگلروں، دہشت گردوں اور نیب کے مقدمات میں ملوث ملزمان کو پیرول پر رہا نہیں کیا جا سکتا۔ 1926 کے ایکٹ کی سیکشن 2 کے تحت صوبائی حکومت صرف اچھے کردار کے حامل 10 سال قید گزارنے والے قیدی کو ہی مخصوص ضمانت پر پیرول پر رہا کر سکتی ہے۔ اس کا اچھا کردار نہیں رہا ہائیکورٹ نے جیل میں دوبار ملنے والی سزا کا جائزہ نہیں لیا ملزم کے وکیل اکرم گوندل نے عدالت کو بتایا کہ اس کے اچھے کردار کی وجہ سے اس کے موکل کو 9 سال 10 مہینے اور ایک دن کی رعایت بھی مل چکی ہے اور ملزم کو قید میں گزارے 11 سال کا عرصہ گزر چکا ہے اس لئے ہائیکورٹ کا فیصلہ بالکل صحیح ہے اس پر عدالت نے حکومت پنجاب کی درخواست خارج کر دی۔


http://www.urdutimes.com/news/11320.html
کراچی کی لانڈھی جیل سے 87 بھارتی ماہی گیر رہا
کراچی: کراچی کی لانڈھی جیل سے 87 بھارتی ماہی گیروں کو رہا کر دیا گیا۔ سمندری حدود کی خلاف ورزی پر گرفتار ماہی گیروں کو جذبہ خیر سگالی کے تحت رہا کیا گیا ہے۔ 87 افراد میں 86 ماہی گیر اور ایک بھارتی سویلین شامل ہے۔ بھارتی ماہی گیروں کو ٹرین کے زریعہ لاہور میں واہگہ بارڈر پر منتقل کیا جائے گا اور واہگہ بارڈر سے بھارت بھیجوا دیا جائے گا۔ 87 بھارتی ماہی گیر ایک سال قبل پاکستانی سمندری حدود کی خلاف ورزی پر گرفتار ہوئے تھے۔ بھارتی ماہی گیروں کو سزا مکمل کرنے کے بعد رہا کیا گیا ہے۔


http://www.urdutimes.com/news/11316.html
بھارت سے پاکستان داخل ہونیوالا ایک سمگلر ہلاک، 2 فرار
قصور: قصور کے قریب بھارت سے پاکستان میں داخل ہونے والا ایک سمگلر ہلاک جبکہ دو فرار ہو گئے۔ پولیس کے مطابق تین سمگلر عثمان والا کے قریب پاکستان میں داخل ہو رہے تھے کہ رینجرز اہلکاروں نے انہیں روکنے کی کوشش کی۔ اس دوران سمگلروں نے رینجرز اہلکاروں پر فائرنگ کر دی۔ رینجرز اہلکاروں کی جوابی فائرنگ سے ایک سمگلر ہلاک ہو گیا جبکہ دو سمگلر واپس بھارت کی جانب فرار ہو گئے۔ ہلاک سمگلر کی شناخت معلوم کرنے کی کوشش کی جا رہی ہے کہ آیا وہ پاکستانی شہری ہے یا بھارتی شہری۔


http://www.urdutimes.com/news/11313.html
اورنج لائن منصوبے کے گرفتار ٹھیکیدار کا اعتراف جرم
اسلام آباد: اورنج لائن منصوبے کے گرفتار ٹھیکیدار عامر لطیف نے رہائی کیلئے نیب کو 25 کروڑ روپے پلی بارگین کے طور پر دینے کی پیشکش کی ہے اور اپنے جرم کا اعتراف بھی کر لیا ہے۔ نیب حکام نے اس پیشکش کو ابتدائی طور پر منظور کر لیا ہے اور معاملہ احتساب عدالت کو بھجوانے کا فیصلہ کیا گیا ہے۔ مصدقہ ذرائع کے مطابق لاہور میں اورنج لائن منصوبے کے ٹھیکیدار عامر لطیف نے نیب کو اپنی رہائی کے عوض 25 کرور روپے ادا کرنے کی پیشکش کی ہے اور نیب نے اس پیشکش کو قبول کرنے کے بعد ایگزیکٹو بورڈ سے منظوری لیکر معاملہ احتساب عدالت کو بھجوانے کا فیصلہ کیا ہے۔ عامر لطیف پر فیصل آباد کے حلقہ این اے 81 کے ترقیاتی کاموں میں اربوں روپے کی کرپشن کا الزام تھا اور نیب کی تحقیقات کے مطابق جن تعمیراتی کاموں کا پی سی ون منظور ہوا تھا اتنا کام مکمل ہونے کے بعد عامر لطیف نے قواعد و ضوابط کے تحت مزید کام انتظامیہ کی منظوری حاصل کئے بغیر ہی کر دیئے اور متعلقہ محکمے کے لوگ اس کو ادائیگیاں بھی کرتے رہے۔ نیب نے تمام شواہد اکٹھے کرنے کے بعد عامر لطیف کو گرفتار کیا تھا اور تفتیش کے دوران ہی عامر لطیف نے اپنا جرم قبول کر لیا اور پلی بارگین قانون کے مطابق 25 کروڑ روپے واپس کرنے کی پیشکش کی جسے نیب نے قبول کر لیا۔ تاہم نیب حکام ابھی اس سکینڈل میں ملوث دیگر سرکاری افسران کو گرفتار کرنے سے متعلق حتمی فیصلہ نہیں کر پائے کیونکہ عامر لطیف کو ادائیگیاں بھی غیر قانونی طریقے سے کی گئی تھیں۔ نیب ذرائع کا کہنا ہے کہ ابھی معاملہ صرف عامر لطیف تک ہی حل ہوا ہے لیکن جلد ہی دیگر کرداروں کو بھی قانونی شکنجے میں لایا جائے گا۔ واضح رہے کہ عامر لطیف نے زیادہ تر کام صوبائی وزیر قانون رانا ثناءاللہ کے حلقے میں کیا تھا اور رانا ثناءاللہ عامر لطیف کی گرفتاری پر کافی برہم بھی رہے ہیں۔ عامر لطیف کو فیصل آباد میں 'اچھی کارکردگی' دکھانے پر لاہور میں اورنج لائن ٹرین کا ٹھیکہ بھی دیا گیا تھا مگر نیب قوانین کے مطابق اگر کوئی سیاستدان اپنا جرم قبول کر لے تو وہ دس سال کیلئے نااہل ہو جاتا ہے اور اسی طرح اگر کوئی ٹھیکیدار اپنا جرم قبول کر لے تو وہ 10 سال تک مزید کوئی ٹھیکہ لینے کے اہل نہیں رہتا۔ عامر لطیف کی طرف سے اقبال جرم کے بعد ایک طرف اورنج لائن منصوبہ پر سوالیہ نشان لگ گیا ہے اور دوسری دیانتداری کے بار بار دعوے کرنے والے پنجاب کے حکمرانوں کی ایمانداری بھی مشکوک ہو گئی ہے۔ اس حوالے سے نیب ذرائع نے آن لائن کو بتایا ہے کہ عامر لطیف کی پیشکش کو احتساب عدالت کی منظوری کے بعد حتمی تصور کیا جائے گا اور عدالت ہی اس پیشکش کی روشنی میں اس کی رہائی کا فیصلہ کرے گی۔


http://www.urdutimes.com/news/11312.html
ٹی ٹوئنٹی ورلڈ کپ، پاکستانی سیکیورٹی ٹیم کو انڈین ویزے جاری
اسلام آباد: بھارت میں ٹی ٹوئنٹی ورلڈ کپ کے لئے پاکستان کرکٹ ٹیم کی سیکیورٹی انتظامات کا جائزہ لینے کے لئے تین رکنی ٹیم کو ویزے جاری کر دیئے گئے۔ ایف آئی اے کے ڈائریکٹر عثمان انور کی سربراہی میں تین رکنی ٹیم آج پیر کو بھارت روانہ ہو گی۔ تفصیلات کے مطابق اتوار کے روز بھارت میں ہونے والے ٹی ٹوئنٹی ورلڈ کپ میں پاکستانی کرکٹ ٹیم کی سیکیورٹی کا جائزہ لینے کے لئے بھارت جانے والی پاکستانی سیکیورٹی ٹیم کو بھارتی ہائی کمیشن نے ویزے جاری کر دیئے۔ ویزہ حاصل کرنے والوں میں ایف آئی اے کے ڈائریکٹر عثمان انور اور کرنل اعظم شامل ہیں جبکہ تیسرا سیکیورٹی رکن نئی دہلی میں پاکستانی ہائی کمیشن فراہم کرے گی۔ تین رکنی سیکیورٹی ٹیم ایف آئی اے کے ڈائریکٹر عثمان انور کی سربراہی میں دھرم شالا کا دورہ کرے گی جہاں پر سیکیورٹی کے اعلی حکام اور کرکٹ گرائونڈ کا تفصیلی جائزہ لیں گے۔ ایف آئی اے کے ڈائریکٹر عثمان انور پاکستان کرکٹ ٹیم کی سیکیورٹی رپورٹ وزیر اعظم نواز شریف اور وفاقی وزیر داخلہ کو فراہم کرے گی۔ سیکیورٹی ٹیم کی رپورٹ کے بعد پاکستان کرکٹ ٹیم کے بھارت جانے یا نہ جانے کا فیصلہ کیا جائے گا۔ واضح رہے کہ سیکیورٹی ٹیم بھارت بھیجنے کا فیصلہ وزیر اعطم اور وزیر داخلہ کی ملاقات میں کیا گیا تھا۔


http://www.urdutimes.com/news/11308.html
پشاور سے 8 افغان باشندوں سمیت 100 افراد گرفتار
پشاور: پشاور پولیس اور سیکیورٹی فورسز نے مشترکہ آپریشن کے دوران 8 افغان باشندوں سمیت ایک سو مشتبہ افراد کو حراست میں لے لیا۔ پولیس کے مطابق مشترکہ سرچ آپریشن پشاور کے پوش علاقوں حیات آباد اور فقیر آباد کے 150 گھروں میں کیا گیا۔ آپریشن کے دوران 8 افغان باشندوں سمیت 100 مشتبہ افراد کو حراست میں لیا گیا۔ جنہیں متعلقہ تھانوں میں منتقل کر کے مزید تفتیش کی جا رہی ہے۔ مشتبہ افراد کے قبضے سے چار پستول اور سینکڑوں کارتوس بھی برآمد ہوئے۔ سرچ آپریشن میں لیڈیز پولیس نے بھی حصہ لیا۔


http://www.urdutimes.com/news/11301.html
حیدرآباد میں چھاپے کے دوران ملزمان کی فائرنگ، کسٹم انسپکٹر ہلاک
حیدرآباد: کسٹم کے اینٹی سمگلنگ سکواڈ کے چھاپے کے دوران ملزمان کی فائرنگ سے کسٹم انسپکٹر ہلاک ہو گیا۔ تفصیلات کے مطابق حیدر آباد میں کسٹم کے اینٹی سمگلنگ سکواڈ نے مارکیٹ ٹاور میں سمگلرز کے خلاف کارروائی کی، کسٹم اہلکاروں کو دیکھ کر ملزمان نے فائرنگ کر دی جس کے نتیجے میں کسٹم انسپکٹر غفار شیخ موقع پر ہی ہلاک ہوگئے۔ کسٹم حکام کا کہنا ہے کہ کارروائی کے دوران ایک ملزم گرفتار جبکہ دیگر فرار ہو گئے ہیں۔ فرار ہونے والے ملزمان اپنی گاڑی اور بڑی مقدار میں سمگل شدہ گٹکا چھوڑ کر فرار ہوئے ہیں۔ مفرور افراد کے خلاف کارروائی تیز کر دی گئی ہے۔


http://www.urdutimes.com/news/11295.html
ٹرالر اور مسافر کوچ میں تصادم، خواتین سمیت چھ افراد ہلاک
لکی مروت: لکی مروت کے علاقے درہ پیزہ کے قریب ٹرالر اور مسافر کوچ کے درمیان تصادم سے خواتین سمیت چھ افراد ہلاک اور آٹھ زخمی ہو گئے۔ زخمیوں کو سٹی ہسپتال لکی مروت منتقل کر دیا جن میں سے تین کی حالت تشویشناک ہے۔ تفصیلات کے مطابق اتوار کے روز لکی مروت کے علاقے درہ پیزہ کے قریب دو مخالف سمت سے آنے والے ٹرالر اور مسافر کوچ میں شدید تصادم ہو گیا جس کے نتیجہ میں خواتین اور ایک بچے سمیت چھ افراد ہلاک جبکہ آٹھ زخمی ہو گئے۔ حادثے کی اطلاع ملنے پر ریسکیو ٹیمیں جائے حادثہ پر پہنچ گئیں اور زخمیوں کو ابتدائی طبی امداد دینے کے بعد زخمیوں اور ہلاک افراد کو سٹی ہسپتال لکی مروت میں منتقل کر دیا۔ ہسپتال انتظامیہ کے مطابق زخمیوں میں تین کی حالت تشویشناک ہے جن کو ہر ممکن طبی امداد فراہم کی جا رہی ہے۔ پولیس کی ابتدائی رپورٹ کے مطابق ٹریفک حادثہ تیز رفتاری کے باعث پیش آیا۔


http://www.urdutimes.com/news/11245.html
سانحہ بلدیہ دہشتگردی قرار، جے آئی ٹی رپورٹ عدالت میں پیش
کراچی: سانحہ بلدیہ کی ازسر نو جے آئی ٹی رپورٹ عدالت میں پیش کر دی گئی ہے جس میں واقعہ کو دہشت گردی قرار دیکر حماد صدیقی سمیت 8 ملزمان کو نامزد کیا گیا۔ رپورٹ میں انیس قائم خانی کا نام شامل نہیں فیکٹری کو آگ 20 کروڑ روپے بھتہ نہ دینے کی وجہ سے لگائی گئی مالکان نے ایم کیو ایم کے رہنماؤں سے نائن زیرو پر بھی ملاقات کی۔ تاہم بھتے کی رقم میں کوئی کمی نہیں کی گئی۔ ہفتہ کو سانحہ بلدیہ کی نئی جے آئی ٹی رپورٹ تفتیشی افسر سجاد سدوزئی نے ایڈیشنل سیشن جج غربی کی عدالت میں پیش کی جس میں کہا گیا ہے کہ واقعہ کی تحقیقات مکمل ہو چکی ہے جے آئی ٹی میں سانحہ بلدیہ کو دہشت گردی کا واقعہ قرار دے کر ایم کیو ایم کے کارکن حماد صدیقی، رحمان بھولا، عمر حسین قادری، علی حسین قادری، ذبیر دہریا، ڈاکٹر عبد الستار اور اقبال ادیب خانم کو ملزمہ ٹھہرایا گیا اس کے علاوہ رپورٹ میں سابقہ جے آئی ٹی رپورٹ کو ختم کر کے موجودہ رپورٹ کی روشنی میں نامزد ملزمان کے خلاف دہشتگردی ایکٹ کے تحت مقدمہ درج کر کے تحقیقات شروع کرنے کا کہا گیا ہے۔ جے آئی ٹی میں کہا گیا کہ فیکٹری کو آگ 20 کروڑ روپے بھتہ نہ دینے کی وجہ سے لگائی گئی، ایم کیو ایم کے حماد صدیقی نے اس وقت کے اورنگی ٹاؤن سیکٹر کے جوائنٹ انچارج رحمان بھولا کے ذریعے فیکٹری مالکان سے بھتہ مانگا تھا، فیکٹری مالکان نے ایم کیو ایم کے رہنماؤں سے نائن زیرو پر بھی ملاقات کی تاہم بھتے کی رقم میں کوئی کمی نہیں کی گئی۔ ایم کیو ایم رہنما کے کہنے پر فیکٹری کے تہہ خانے میں کیمیکل چھڑک کر آگ لگائی گئی آگ لگانے میں فیکٹری کے کچھ ملازمین بھی ملوث تھے جن کی سیاسی وابستگی بھی تھی۔ عدالت نے تفتیشی افسر سے پوچھا کہ اصل جے آئی ٹی رپورٹ کہاں ہے جس پر عدالت کو بتایا گیا کہ اصل رپورٹ مزید کارروائی کیلئے محکمہ داخلہ کو بھیج دی گئی ہے جیسے ہی اصل رپورٹ موصول ہو گی عدالت میں پیش کر دی جائے گی۔ عدالت کی جانب سے فیکٹری مالک عبدالعزیز بھائیلہ سے متعلق پوچھے جانے پر ان کے وکیل نے کہا کہ ان کے موکل کی طبیعت ناساز ہے اور انھوں نے استثنیٰ کی درخواست دے رکھی ہے۔ عدالت نے ایک ماہ سے زائد عرصہ گزر جانے کے باوجود ملزم منصور خان کی عدم گرفتاری پر پولیس کی سرزنش کی اور کہا کہ یہ کوئی عام مقدمہ نہیں کہ آپ آرام سے کہہ دیں تعمیل نہیں ہوئی، تم سب ملے ہوئے ہو۔ عدالت نے سانحہ بلدیہ کیس کی سماعت 22 مارچ تک ملتوی کر دی۔ واضح رہے کہ بلدیہ ٹاؤن میں ستمبر 2012 میں ایک فیکٹری میں آتشزدگی سے 250 سے زائد افراد جاں بحق ہو گئے تھے جس کی تحقیقات کے لئے جے آئی ٹی قائم کی گئی تھی۔


http://www.urdutimes.com/news/11243.html
ایک پیسے کی کرپشن ثابت ہو تو سیاست چھوڑ دوںگا، شہباز شریف
لاہور: وزیر اعلیٰ پنجاب شہباز شریف کا کہنا ہے کہ ہماری دم پر کوئی پیر نہیں آیا، نیب سے ہر طرح کا تعاون کریں گے۔ سابق صدر پرویز مشرف کے مارشل لاء دور میں پرویز الہی نے زمینوں کا ریکارڈ کمپیوٹرائز کرنے کے نام پر قوم کے 90 کروڑ روپے ڈبو دیئے اسے آج تک کسی نے نہیں پوچھا نیب کو اس کی تحقیقات کرنی چاہیے۔ اگر مجھ پر ایک پیسے کی بھی کرپشن ثابت ہو جائے تو سیاست چھوڑ دوں گا۔ صوبائی دارالحکومت لاہور میں اراضی ریکارڈ کمپوٹرائزڈ کرنے کی تقریب سے خطاب کرتے ہوئے وزیر اعلی پنجاب شہباز شریف نے کہا کہ بدنیتی پر مبنی غلطی کی گنجائش نہیں۔ مارشل لاء دور کی کرپشن پر 'نیب' کیوں ایکشن نہیں لیتی مارشل لاء میں کروڑوں روپے کرپشن میں ڈوب گئے مگر بتایا جائے کہ نیب نے کیا کارروائی کی، ہماری دم پر پائوں نہیں آیا، نیب کو آزادی کیساتھ کام کرنے دیا جائے گا۔ پنجاب میں نیب کئی ماہ سے کام کر رہی ہے، پٹواری مافیا ناقابل قبول ہے، عوام کی جان اس مافیا سے چھڑوا دی ہے، لینڈ ریکارڈ کے نظام میں غلطی کی گنجائش نہیں ہے۔ تقریب سے خطاب کرتے ہوئے وزیر اعلیٰ پنجاب نے مزید کہا کہ لینڈ ریکارڈ نظام کو اس قدر شفاف بنائیں گے کہ کوئی انگلی نہ اٹھا سکے۔ پنجاب میں اراضی ریکارڈ کمپیوٹرائزڈ کرنے کے حوالے سے آج کا دن تاریخ ساز ہے۔ پنجاب میں لینڈ ریکارڈ کے کام کا آغاز سب سے پہلے وزیراعظم نواز شریف نے کیا، ماضی میں لینڈز ریکارڈ منصوبے پر ایک ارب روپے ضائع ہو گئے۔ احتسابی عمل کسی بھی معاشرے کا لازمی جزو ہوتا ہے، غلطیاں ہوتی ہیں مگر بدنیتی پر مبنی غلطی کی گنجائش کسی کیلئے نہیں ہو گی، اس کے باوجود وہ نظام کو اس قدر شفاف بنائیں گے کہ کوئی انگلی نہ اٹھا سکے اور پٹواری مافیا سے نیب کی جان چھڑائیں گے۔ پنجاب کے منصوبوں میں کرپشن ختم نہیں ہوئی مگر کرپشن کا عنصر بہت کم ہے۔ لینڈ ریکارڈ نظام کو شفافیت اور پائیدار بنائیں گے، بدعنوانی میں ملوث 100 عوام کو نوکریوں سے برخاست اور سزا دی گئی ہے۔ کمپیوٹرائزڈ نظام سے عوام کی شکایات کی بہت حد تک تلافی کر دی گئی ہے۔ عوام اس نظام کو مکمل کرنے والوں کی حوصلہ افزائی کریں، خود احتسابی کا عمل بھی جاری رہنا چاہیے۔ پٹواری کا نظام ماضی کا حصہ بن چکا تھا، لینڈ ریکارڈ سسٹم کے حوالے سے بہت جلد قانون سازی کریں گے۔ اراضی کی کمپیوٹرائزیشن کے دوران 50 لاکھ غلطیوں کو درست کیا گیا، عالمی بینک نے بھی پنجاب میں قائم نظام کی تعریف کی ہے۔ سپریم کورٹ نے بھی ایک مقدمے میں پنجاب کے اراضی نظام کو سراہا ہے، پاکستان کو ایک باوقار ملک کے طور پر سامنے لانا چاہتے ہیں۔ شفافیت برقرار رکھنے کیلئے سال میں 2 مرتبہ نظام کی توثیق کی جائے گی۔ انہوں نے کہا کہ خدا خوفی رکھنے والے تحصیلداروں نے کمپیوٹرائزیشن کے عمل میں مدد کی، میری نیب سے ذاتی طور پر کوئی مخالفت نہیں ہے، نیب نے گزشتہ 68 برسوں میں بدعنوانی کے کتنے مقدمات کی تحقیق کی۔ آٹھ سال میں پنجاب میں کسی بھی محکمے میں سیاسی بھرتی نہیں کی گئی۔ اس موقع پر وزیر اعلیٰ پنجاب شہباز شریف نے محکمہ لینڈ ریونیو کے افسران سے مکالمہ کیا جس پر لینڈ ریونیو کے افسر عمران صدیقی نے وزیر اعلیٰ پنجاب شہباز شریف کے مطابق سخت امتحان اور انٹرویو کے بعد بغیر کسی سفارش و رشوت کے ملازمت حاصل کی ہے۔ سفارش کے بغیر یہ وہ پاکستان ہے جس کا خواب قائد اعظم محمد علی جناح نے دیکھا تھا۔ میڈیا حکومت کے اچھے منصوبوں میں معاونت کرے، صرف پٹواریوں کا نظام ہی نہیں بلکہ ہر نظام بدلنا چاہتے ہیں۔ نیت ٹھیک ہو تو ہر نظام کو درست کیا جا سکتا ہے۔


http://www.urdutimes.com/news/11242.html
جہلم: سکول میں انسداد ڈینگی سپرے سے 22 طالبات بیہوش
جہلم: جہلم میں ڈینگی سپرے سے ایک بار پھر طلبا کی جان پر بن گئی۔ گورنمنٹ گرلز ہائی سیکنڈری سکول میں بائیس طالبات بے ہوش، والدین سکول پہنچ گئے۔ جہلم میں ایک بار پھر ڈینگی سپرے سے سکول کی طالبات کی جان پر بن گئی۔ گورنمنٹ گرلز ہائی سیکنڈری سکول میں ڈینگی سپرے ہوتے ہی 22 طالبات بیہوش ہو گئیں۔ بیہوش ہوتے ہی طالبات کو ہسپتال منتقل کر دیا گیا، اطلاع ملتے ہی پریشان حال والدین سکول پہنچ گئے اور اپنی بچیوں کی تلاش میں مارے مارے پھرنے لگے۔ والدین کا کہنا ہے کہ سکول میں ڈینگی سپرے کیا جا رہا تھا، بچیاں سپرے کی وجہ سے بیہوش ہوئیں۔ سکول انتظامیہ نے میڈیا پر بات کرنے سے انکار کر دیا جبکہ اس سے پہلے گزشتہ برس ستمبر میں بھی ناقص ڈینگی اسپرے سے درجنوں طالبات شدید متاثر ہو گئیں تھیں۔


http://www.urdutimes.com/news/11233.html
لین دین کا تنازع، بھائی کے ہاتھوں بھائی قتل
تاندلیانوالہ: رقم کے لین دین کے تنازعہ پر سگے بھائیوں میں جھگڑا تشدد سے ایک بھائی جاں بحق ایک شدید زخمی جبکہ دوسرے بھائی اور بھابھی کو پٹرول چھڑک کر آگ لگا دی دونوں